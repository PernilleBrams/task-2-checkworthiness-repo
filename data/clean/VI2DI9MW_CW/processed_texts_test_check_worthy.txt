[112259] **Spørger**: Tak for det, og tak for talen. Ordføreren sagde sådan næsten hånligt, at det jo er absurd – sådan hørte jeg det – at skulle bore efter olie det sted på kloden, som er hårdest ramt af klimaændringerne. Hvorfor er det værre at bore efter olie i Grønland, end det er i Nordsøen? Altså, den olie, der udvindes i Nordsøen, rammer Arktis præcis lige så hårdt som den olie, som man eventuel ville udvinde i Grønland. Hvorfor er det således, at vi, som bliver hårdest ramt af klimaændringerne, ikke må tjene penge på olie, mens de, som ikke bliver så hårdt ramt, godt må tjene penge på olie, og så rammer konsekvenserne nogen, der bor andre steder på kloden? **Ordfører**: Der ligger også nogle andre ting i det i forhold til at søge efter olie og bore efter olie i arktiske områder. Der vil risikoen for uheld være stor og konsekvenserne helt uoverskuelige. Men det, jeg kaldte det, var »tragikomisk», for jeg tror, at det, der er på dagsordenen overalt i verden, er, at vi skal søge væk fra fossile brændstoffer. Vi skal simpelt hen finde andre måder at lave energi på. Og så er det bare, jeg siger: Set i det billede synes jeg det er tragikomisk – det var det ord, jeg brugte – at man netop det sted i verden, hvor man måske er hårdest ramt af klimaforandringerne, overvejer at bore efter olie. Det er da klart, at det jo ikke er, fordi det som sådan, altså afbrændingen af olie eller andre fossile brændstoffer, er værre, afhængigt af hvor de kommer fra – det er jo ret indlysende. Jeg spørger bare: Skulle man det sted, hvor man er hårdest ramt af klimaforandringer, yderligere understøtte eftersøgningen af fossile brændstoffer? Ja, det synes jeg ville være grotesk, vil jeg nok sige; men afbrændingen af det ville selvfølgelig ikke i sig selv være værre. Det er jo ret indlysende. **Spørger**: Ordføreren går også lidt ind på debatten, der nogle gange kan være lidt hård eller karsk. Jeg kan huske, at en importør engang sagde: Uden Grønland ville Danmark ikke være andet end en pornokiosk i Nordtyskland. Sådan kan ordene nogle gange falde. Ordføreren var lidt stødt af den retorik, som nogle gange bliver brugt, og han understregede, at det ikke er Danmark, der har brug for Grønland. Man kan næsten få den tanke, at ordføreren helst ville være fri. Er det således? Ville ordføreren helst være fri for den byrde, som Grønland er? **Ordfører**: Det er jo ikke så længe siden, jeg holdt min tale, så jeg er faktisk lidt skuffet over, at Spørgeren allerede har glemt den. Jeg sagde: På en højstemt dag vil jeg endda sige, at jeg elsker rigsfællesskabet. Det synes jeg er stærke ord. Jeg elsker rigsfællesskabet. Hele mit liv har været en lang sammenblanding med især Grønland, men også til dels Færøerne; på det personlige plan og på alle mulige familiemæssige måder er jeg knyttet til det, så jeg elsker rigsfællesskabet. Men det ændrer ikke på, at vi bliver nødt til at tage hele konstruktionen op til revision. Og det handler ikke om, at jeg er stødt af tonen. Tonen er usaglig og uden hold i virkeligheden. Den forurener debatten, hvis man især i Grønland har en debat, der simpelt hen er som er revet ud af den virkelighed, som vi andre er i. Det er jeg ikke stødt over – det ødelægger bare debatten.
[110870] **Spørger**: Tak for det, og tak for besvarelsen her. Jeg har tænkt, at det nogle gange er svært at få øje på incitamenterne til, at sundhedsvæsenet i virkeligheden samlet set efterspørger den bedste og den mest skånsomme behandling og ofte også den billigste. Hvis patienten eksempelvis ikke skal opereres, hvordan sikrer man så, at der er træning til rådighed, også til den patient, som måske ikke har råd til at gå til fysioterapeut? Hvis speciallægen tjener sine penge på at operere patienter, hvad er måske så incitamentet til at henvise til en mere konservativ behandling? Jeg synes egentlig tit, man støder på det dilemma i det her meget specialiserede sundhedsvæsen, som vi jo kommer til at tale om her, fordi det er det, vi beskæftiger os med, og at vi ligesom også mangler at have sammenhængen til resten af det, som jo skulle være med til at aflaste, som skulle være med til at tage fra, og som skulle være med til at forebygge, at vi fik brug for de der dyre behandlinger i sundhedsvæsenet. **Minister**: Generelt er der jo igennem årene, når jeg som en, der ligesom ordføreren også igennem mange år har beskæftiget mig med sundhedsvæsenet, kigger tilbage, sket en udvikling, hvor man eksempelvis på en række områder er gået bort fra kirurgi til i stedet at ordinere, anbefale patienten træning, og det er jo en god udvikling. For det er jo også en udvikling, hvor man får sat fokus på, at det at operere ikke nødvendigvis altid på nogen måde er det bedste valg, og det er også en udvikling, som jeg sagtens tror man kan brede ud til langt flere områder. Du kan også overføre den i forhold til hele ældreområdet med fokus på behovet for bredere rehabiliteringsindsatser til at sikre, at man bedst muligt og længst muligt kan klare sig selv, når det er sådan, at man bliver ældre, og man måske også får nogle skavanker og følgesygdomme undervejs. **Spørger**: Jeg tror en gang imellem, at de i sundhedsvæsenet har en oplevelse af, at de er meget bundet af nogle retningslinjer, som de ligesom skal følge, og at der måske i virkeligheden er noget musik i at sige, at det er lægen, der bedst ved, hvad der er godt for patienten, altså i et samarbejde sammen med patienten på en eller anden måde, og det kunne måske også være nøglen til at tænke i mindre overbehandling. Når Sundhedsstyrelsen f.eks. har regler for bestemte undersøgelser, og den lokale læge tænker, at det simpelt hen ikke giver mening at lave den der undersøgelse, men at den ligesom er en forudsætning for, at lægen har lavet sit arbejde, er det måske så ikke også noget af det, som vi skulle prøve at kigge ind i, altså at lægen og patienten i højere grad selv skal aftale, hvad der i den situation giver bedst mening? **Minister**: Generelt beror al iværksættelse af behandling jo på en konkret individuel lægefaglig vurdering foretaget af den pågældende læge, nogle gange også af flere læger i et samarbejde, og den pågældende patient. Der kan man jo som læge ikke blot lukke øjnene og sige, at man skal følge en vejledning, men der skal der jo sådan set i hver enkelt situation også foretages en konkret individuel lægefaglig vurdering. Så derfor handler vejledningerne jo også lige så meget om at tydeliggøre, hvad der er best practice, for den enkelte læge kan heller ikke vide alt på alle områder. Så der er på den måde også redskaber at benytte sig af til at sikre den bedst mulige kvalitet i behandlingen. Noget af det, som vi fra regeringens side er optaget af, er også hele spørgsmålet om, hvordan man i sundhedsvæsenet kan blive langt bedre til at inddrage patienterne som led i beslutningen om de forskellige behandlingsvalg, altså det, der også bliver kaldt for fælles beslutningstagning i sundhedsvæsenet, fordi vi mener, at det giver en god kvalitet.
[99602] **Spørger**: Jeg deler fru Pia Kjærsgaards bekymring for dyrevelfærd. Jeg er så ikke så bekymret, fordi der jo ligger nogle rigtig gode regler i lovgivningen om at lave forvaltningsplaner for den enkelte naturnationalpark, hvor der også vil være mulighed for tilskudsfodring osv., så der ikke er nogen dyr, der lider. Det, som jeg bliver – nu skal jeg passe på, at jeg ikke bander – sindssygt provokeret over, er den indignation, Ordføreren står og kommer med her i dag, når Ordføreren i mange, mange år har ladet dansk landbrug behandle dyr, som de har. Hvad med de der ammesøer, der ligger spændt fast i 20-40 pct. af deres liv? Hvad med alle de der smågrise – hvor mange er det nu, 25.000-27.000 om dagen – der dør? Den brandtale, Ordføreren holdt i dag for de dyr, der måtte sulte i naturnationalparkerne – og som jeg ikke tror kommer til at sulte, fordi vi har en lovgivning mod det – handler jo trods alt om meget, meget få i forhold til de millioner af dyr, som har lidt under fru Pia Kjærsgaards magt. **Ordfører**: Nu er det altid opmuntrende at provokere Spørgeren, men det ene udelukker jo ikke det andet. Det gør det jo ikke. Det kan vi tage en debat om en anden dag. Jeg er da fuldstændig enig i, at der i produktionen i konventionelt landbrug er ting, som man ikke bryder sig om. Der har vi altså bare nogle forpligtelser, og nu bevæger jeg mig selv ind på en helt anden bane, men det er jo naturligvis på baggrund af spørgsmålet, og den diskussion er jeg meget indstillet på at tage, naturligvis. Men jeg hører bare ikke rigtig nogen, der nævner det, undtagen når man skal diskutere naturnationalparker. Og jeg har jo hørt det før, også under samråd, at så skal vi også lige dreje det over på det andet. Nu diskuterer vi naturnationalparker. Jeg tager meget gerne også den anden diskussion. **Spørger**: Vi diskuterer dyrevelfærd. Jeg synes bare, at Ordføreren udstråler en meget stor dobbeltmoral, når Parti_F har holdt hånden over et dansk landbrug, der behandler smågrise sådan, ammesøer sådan, spædekalve sådan, og som har køer, som får taget deres kalve fra sig med det samme. Hvordan kan man stå med den her indignation og gøre sig til dyrevelfærdens moder, når man har holdt hånden over et dansk landbrug, der behandler dyr sådan, i så mange år? Det er jo dobbeltmoral, det er teater! **Ordfører**: Jo, men så vidt jeg ved, er der en regeringen med et rødt flertal. Hvad sker der? Hvad sker der fra fru Zenia Stampes side? Gør dog noget over for regeringen. Kom i gang – I har flertal. Kom i gang. Altså, værsgo, Spørgeren, bare kom i gang. Altså, stil det spørgsmål til Parti_A, der sidder med regeringsmagten. De har flertal. Spørgeren sidder som støtteparti. Værsgo – værsgo, Spørgeren. I er der lige nu. Og den der indignation, som Spørgeren viser nu, kan hun vise over for regeringen.
[123881] **Spørger**: Tak for det, og tak til ordføreren for talen og for engagementet. Ordføreren er selv inde på den problemstilling, der ligger, i forhold til at det er meget forskelligartet, hvilken indsats man får i forskellige kommuner. Jeg tror også, at ordføreren måske vil give mig ret i, at det jo ikke er noget af det, der sådan i stor stil bliver adresseret i regeringens udspil, altså der bliver afsat nogle midler til kampagner og også til, at kommunerne får en øget forpligtelse til det. Men vi ved jo godt, at der er mange kommuner, som af økonomiske årsager ikke er i stand til at tilbyde en tilstrækkelig god misbrugsbehandling, heller ikke når det omhandler opioider. Så det bliver jo et af de områder, som vi uanset de initiativer, der ligger i regeringens udspil, kommer til at arbejde med fremover. Så jeg vil egentlig bare gerne høre ordføreren, om Parti_A ikke vil bakke op om, at vi får indkaldt til nogle brede forhandlinger, som netop også kan tage sigte på de ting, som ikke bliver løst i regeringens udspil, fordi der åbenlyst er nogle ting, som ikke fuldt ud bliver løst her, men hvor der er behov for at have en mere helhedsorienteret indsats. **Ordfører**: Jeg mener stadig væk, at vi har brug for, at det her kommer ud, og at vi starter en implementering hurtigst muligt; sundhedsministeren er i gang. Med hensyn til ude i kommunerne vil jeg sige, at jeg egentlig også tænker – efter at have rejst rundt i lang tid og haft mange drøftelser med Moderaternes ordfører, Nanna W. Gotfredsen – at der måske er noget, hvor vi skal have en lidt anden snak, for der er også rigtig mange kommuner, der ikke ønsker at prioritere det her. Der er rigtig mange kommuner, der hvert år fastsætter fuldstændig det samme beløb til døgnbehandling, uanfægtet hvad tallene er og hvor meget stiger. Jeg vil også sige, at hvis man ikke laver beregning for, hvor meget det koster at have folk i behandling hver dag, kontra medicingivning én gang om måneden og alle mulige andre ting; der er mange ting. Vi bliver nødt til kigge ind i det her. Og det er ikke løst ved, om jeg vil støtte, at vi indkalder til en forhandling eller ej. Jeg er mest interesseret i at ft her ud at leve ret hurtigt, og at det allerede er i gang. **Spørger**: Jo, men det er jo ikke nogen ny problematik. Det er jo sådan set ret velkendt, at der har været forskellige tilgang i forskellige kommuner. Der har været forskel på, hvilke metoder man har brugt, og det er jo derfor, vi har brug for at have nogle nationale kvalitetsstandarder, uanset om det handler om opioider, eller om det handler om andre euforiserende stoffer. Jeg er helt med på, at de initiativer, der er sat i værk her, skal ud og virke, men det behøver ikke blive noget, som vi skal gå og vente på, før vi tager de næste skridt. Vi ved, der ligger en problemstilling her, som både handler om at have nogle ensartede standarder, men også at sikre, at de tilstrækkelige midler kommer ud til kommunerne. Er ordføreren ikke enig i, at det her er en problemstilling, der er velkendt, og som vi burde tage hånd om allerede nu? **Spørger**: Fuldstændig enig i, at der burde være taget hånd om det. Men jeg godkender ikke præmissen, som ordføreren sætter op, om, om det er det ene eller det andet stof. Jeg mener, at opioider til børn og unge er noget, som børn og unge har brugt i mange, mange år, men hvor vi er rigtig mange, og hvor der også er nogle myndigheder rundtomkring, som ikke er i Folketinget, som simpelt hen har lukket øjnene og ventet på, at det gik over. Jeg er også der, hvor der er rigtig mange kommuner, der har nedlagt deres behandlingstilbud og lavet det til forebyggelse, så de ikke skulle indrapportere data og ikke kunne tilbyde behandling. Det skal vi have lavet om. Jeg vil sige, at implementering af bl.a. Naloxon uden recept, som allerede er derude, jo er supervigtigt.
[112266] **Spørger**: Tak. Nu valgte jeg lige at tage ordet alligevel, når vi nu taler lidt om Færøerne og værnepligt. Grunden til, at jeg og Sambandspartiet ikke har været tilhængere af det før, er lidt det, som Ordføreren også er inde på. Det er begrundet i, at beslutningen om forsvarspolitiske beslutninger jo ikke ligger på Færøerne; det er danske politikere, der beslutter de missioner, der skal udsendes osv. Derfor tror jeg, at det er forkert, at færinger skal være underlagt en værnepligt. Men vi er jo ikke helt afvisende over for det, men jeg tænker, der bør komme noget andet i forkøbet, nemlig at man finder en måde, hvorpå det færøske politiske system kan være med til at træffe de beslutninger om, hvad der skal ske med forsvaret, og hvilke missioner forsvaret skal sendes ud på osv. Så vil jeg også bare sige, at der er rigtig, rigtig mange færinger, der bidrager frivilligt til forsvaret igennem værnepligten. Så jeg tror faktisk, at hvis man vil sætte det op procentvis, så er der egentlig rigtig, rigtig mange flere færinger, der bidrager til værnepligten, end danskere. **Ordfører**: Jeg har jo forstået, at Grønland og Færøerne gerne vil sidde med bordet ved forsvarsforhandlinger. Det har de så også gjort. De har haft samtaler med forsvarsministeren. Der har også været repræsentanter, og man ønsker fortsat at være en del af disse delforligsforhandlinger. Derfor er det meget naturligt, at man så også bidrager, og en af måderne at bidrage på kunne jo være, at man siger ja til værnepligt. Det er trods alt Danmark, der betaler hele gildet, så derfor har det jo været meget naturligt, at det så også var Danmark, der var ansvarlig for forsvaret af kongeriget. Men i og med at vi hele tiden forbedrer vort samarbejde med Grønland og Færøerne, vil det også være naturligt, at Færøerne og Grønland bidrager til forsvaret, herunder med en værnepligt. **Spørger**: Tak. Jeg vil bare lige understrege det en gang til: Færinger bidrager rigtig meget til forsvaret. Så er det ligesom sagt. Men er ordføreren ikke enig med mig i, at når der bliver truffet beslutninger i Danmark om at udsende missioner til Baltikum og til alle mulige andre steder i verden, så er det de danske politikere, der tager beslutningen? De færøske politikere er jo ikke inde over det. Det kan godt være, at vi sidder med til forsvarsforligsforhandlingerne om, hvordan vi skal udvikle forsvaret. Men det er ikke de færøske politikere eller det færøske politiske system, der har noget at skulle have sagt, når der skal udsendes en mission, som færingerne jo kan blive underlagt at skulle med på. **Ordfører**: Færinger som individer bidrager helt vildt. Men Færøerne som land har valgt ikke at bidrage, og det er egentlig bare det, jeg beder om at man gør. Og så forestiller vi os jo, at færingerne aftjener deres værnepligt for det område, der gælder for Færøerne, for det er der, vi virkelig kan drage nytte af deres særlige viden på havet. Jeg forestiller mig ikke, at færinger skal til Baltikum. Det ville jo ikke give mening. De skal være med i opbygningen af forsvaret i Atlanterhavet.
[83528] **Spørger**: Jeg vil gerne sige tak til ordføreren for at rejse den her debat og ikke mindst for at gå sammen i et tværpolitisk samarbejde om at rejse debatten. Det viser jo, at det er et område, som der er bred opbakning til i Folketinget, i hvert fald blandt os miljøordførere. Derfor er mit spørgsmål – og helt ærligt, så er det jo i virkeligheden det, der er det afgørende spørgsmål for os alle sammen; uanset hvilket parti vi kommer fra, kan vi miljøordførere jo godt blive enige om, at det her er vigtigt – om vi er sikre på, at vores finansordførere sætter de penge af på vores finanslovforslag om et par måneder. Det vil jeg gerne spørge Ordføreren om. Kan vi regne med, at den her indsats står på Parti_Bs finanslovsforslag, når I fremlægger det om et par måneder? **Ordfører**: Altså, det ville da være underligt, hvis vi går med i et forslag til vedtagelse, hvor der indgår en finansiering og en indsats på et område, og at vi så 3 måneder senere siger, at vi i øvrigt ikke mener det. Nu kan man jo spørge Spørgeren om, hvordan det er i Parti_F, altså om miljøordføreren er enig med finansordføreren. Det tror jeg at man er, eftersom det er den samme person – det er selvfølgelig sagt lidt med et glimt i øjet. Men, ja, Spørgeren har jo ret i, at det her er et miljøspørgsmål, og at det også er noget, der skal adresseres inde ved det store bord – det er det. Og det skal vi selvfølgelig hver især lægge os i selen for, men jeg går da ud fra, at vi, når vi laver forhandlinger her i salen for åbent tæppe og åbent kamera og vedtager officielle aftaler, så også står ved det, når vi sidder ved forhandlingsbordet. Jeg ved så ikke, om vi bliver inviteret ret meget til finanslovsforhandlinger, så jeg tænker, at det nok mere er Spørgeren, Spørgeren og fru Mai Villadsens bord, så det er nok de tre partier, der skal presse på. Men vi står absolut hjertens gerne til rådighed for også at mase på, hvad det her angår. **Spørger**: Ja, men ethvert parti med respekt for sig selv fremlægger jo også et sammenhængende finanslovsudspil, også selv om man ikke sidder på de afgørende mandater. Jeg synes bare, det er så vigtigt, at vi, når vi sidder som miljøordførere – og nogle er heldige at have begge kasketter – ligesom også er ærlige om, hvad det her handler om. Det handler jo også om prioritering på tværs, og der skal vi jo så netop bare også kunne være sikre på, at det, vi kan blive enige om i den her kreds, også er det, vi kan blive enige om, når vi sender vores partiledere ind ved det store runde bord og den tværgående prioritering skal foretages. Derfor er det sidste spørgsmål: Hvor meget kan vi regne med der bliver sat af på Parti_Bs finanslovsforslag til det her område? **Spørger**: Det vil jeg så ikke begive mig ud i at sige noget om, for så tror jeg, at jeg får ørerne i maskinen, men jeg vil i hvert fald sige, at Parti_B jo allerede på det finanslovsforslag, vi fremlagde i efteråret gældende for 2020, afsatte midler til den grønne omstilling og i øvrigt den grønne indsats på miljøområdet. Så kan man selvfølgelig diskutere, hvor meget der så skal gå til det ene og det andet, og det er jo netop, som Ordføreren siger, en prioritering af mange forskellige indsatser. Det anerkender jeg fuldt ud. Jeg er også selv tidligere finansordfører og har siddet med ved adskillige finanslovforhandlinger, og jeg kender godt den regnemaskine, der bliver brugt derovre. Men jeg tror bare, at de fleste i befolkningen har en opfattelse af, at det her er en prioritet for regeringen og for støttepartierne, og når det er det, er der også en forventning om, at der kommer til at ske noget på det her område.
[118511] **Spørger**: Nu har ordføreren flere gange henvist til ministerens vurdering på det her område, og ministeren er jo selv kommet med det citat, som ordføreren refererer til, om, at børnene er blevet franarret fra deres forældre og er blevet handlet. Direkte adspurgt, om ministeren har kendskab til, om det er sket efter 2016, har ministeren jo afvist at have kendskab til det – og nu må ministeren korrigere mig senere, hvis det viser sig at være at forkert citeret. Men når ministeren så klokkeklart kan afvise at have kendskab til det, undrer det mig egentlig lidt, at ordføreren har en viden, som ministeren ikke har på det her område. Det er den ene ting, jeg gerne vil høre om. Så vi også gerne spørge ind til, om man fra Parti_Hs side har et ønske om at finde de tiltag, der skal til for at kunne åbne op for transnationale adoptioner fremadrettet. Er man egentlig interesseret i at indgå i et forhandlingsforløb med det sigte at få lavet de foranstaltninger, der skal til for at give ordføreren den ro i maven, eller er der en principiel modstand imod transnational adoption? **Ordfører**: Altså, hvis man ellers læser de ting, vi får udleveret i forbindelse med det her – og det vil jeg da håbe at alle gør – bl.a. den store adoptionsundersøgelse, Ankestyrelsen har lavet, så står der jo sort på hvidt, at der med hensyn til nogle af de her børn ikke er blevet indhentet samtykke, at man ved, at de er kommet hertil på falske papirer og også med falske lægepapirer, og jeg synes, det er meget vildt, hvis nogle ordførere tør stille sig op her og udelukke, at der derved ikke kan være foregået ulovlige adoptioner, altså slet og ret menneskehandel. Så spørger Spørgeren til fremtidige adoptioner. Vi er meget positive over for at sætte os ned og lave et grundigt stykke arbejde, i forhold til hvordan fremtidig adoption kan foregå, men det bliver ikke i forbindelse med den her aftale. **Spørger**: Jeg er helt enig i, at den her aftale ikke baner vejen for fremtidige adoptioner – det skal vi ikke bruge lang tid på at diskutere. Det, jeg spurgte ind til, var, om der var kendskab til sager med børn, der var blevet franarret fra deres forældre, og det er det, ministeren i hvert fald har afvist. Nu står ordføreren igen og belærer os andre om, at vi skal læse materialet, og det har vi sådan set gjort, og jeg går også ud fra, at ministeren selv har læst den redegørelse og på baggrund af det stadig væk er kommet med det citat. Så ordføreren må jo vide et eller andet, som ministeren og alle mulige andre ikke ved, når ordføreren giver udtryk for have kendskab til sager, hvor der er børn, der er blevet franarret fra deres forældre. **Ordfører**: Jeg har ikke hørt ministeren afvise det. Det har jeg ikke. Jeg har hørt ministeren sige, at det er korrekt, at vi ikke har styr på, hvad der sker i andre lande, og at de lande ligger meget langt fra, hvad vi er vant til, i forhold til at have styr på dokumenter, i forhold til korruption osv. Så jeg hører ministeren være meget usikker med hensyn til at kunne sige, at der ikke er foregået ulovligheder i forbindelse med de adoptioner.
[87100] **Minister**: Tak for det, formand. Må jeg ikke indledningsvis rose Parti_D for det kreative navn, fantomskatten; det må man sige virkelig er et navn med schwung i. Internt i Skatteministeriet er jeg faktisk blevet anbefalet at bruge navnet beskatning af løbende ydelser, hvilket jeg dog må indrømme ikke klinger helt så godt som den kreativitet, der udspiller sig i den Parti_D folketingsgruppe. Nå, men det, Parti_D ønsker med det her beslutningsforslag, er at ændre beskatningen i de situationer, hvor der f.eks. i forbindelse med en virksomhedsoverdragelse sker betaling i form af milepælsbetalinger eller løbende ydelser. Beslutningsforslaget begrundes med, at iværksættere og virksomhedsejere efter gældende regler beskattes af penge, som de potentielt aldrig modtager. Ifølge forslagsstillerne kan det medføre tab af danske arbejdspladser, når investorer ønsker at opkøbe og udvikle danske virksomheder i vækst. Forslaget går derfor ud på at pålægge regeringen at udarbejde en provenuneutral ordning for virksomhedsejerne, hvor virksomhedsejere først skal betale skat af fortjenesten på det tidspunkt, hvor de modtager milepælsbetalingen, således at de ikke kan risikere at blive beskattet af midler, som de ikke har modtaget og potentielt aldrig modtager. Der kan naturligvis være situationer, hvor det er en fordel for parterne at indgå en aftale om, at betalingen skal ske løbende. Det kan f.eks. være tilfældet, hvis køber ikke har den fulde købesum nu og her, hvis der foreligger uenighed mellem parterne om værdiansættelsen af virksomheden, eller hvis der blot foreligger en generel usikkerhed om værdiansættelsen. Det kan f.eks. aftales, at sælger som en del af salgssummen modtager 10 pct. af virksomhedens overskud de første 7 år efter afståelsen. Efter gældende regler beskattes sælger up front i afståelsesåret, om man vil, af en beregnet nutidsværdi af de fremtidige milepælsbetalinger, uanset at der er usikkerhed om, hvordan og hvorvidt milepælsbetalinger reelt vil blive betalt. Sælger anses således for at have erhvervet ret til hele salgssummen på aftaletidspunktet. Nutidsværdien fastsættes af parterne, bl.a. under hensyntagen til usikkerheden om betalingerne. Sælger beskattes til gengæld ikke løbende af de enkelte ydelser, før de overstiger den fastsatte værdi. Sælger opnår fradrag, såfremt det fulde beløb ikke betales. Det vil sige, at sælger ender med kun at blive beskattet af de ydelser, som sælger reelt modtager. Det giver næsten sig selv, at en lempelse af skattereglerne, også selv om det kaldes en afskaffelse af en fantomskat, vil indebære et mindre provenu. Forslaget vil medføre en udskydelse af beskatningen og dermed et rentetab for det offentlige, og forslaget er derfor ikke provenuneutralt. Forslaget vil også stride mod de almindelige beskatningsprincipper, hvor beskatningen sker, når der er erhvervet ret til en indkomst. Som forslagsstillerne selv nævner, kan man i de situationer netop ikke sige, at der er en sådan usikkerhed, at beskatningen udskydes. Man har erhvervet sig ret til noget, og ovenikøbet tager man ved værdiansættelsen af dette noget højde for, at betalingen jo er udskudt. Jeg er personligt af den holdning, at vores skattesystem bør være så enkelt og også så gennemskueligt som overhovedet muligt, og det bør ikke være skattereglerne, der kan ende med at stå i vejen for udviklingen af danske virksomheder. Jeg mener dog, at de gældende regler om beskatningen af de såkaldte løbende ydelser er udtryk for et fornuftigt kompromis, om man vil, hvor der godt nok sker en up front-beskatning, men hvor der er sikkerhed for, at man ikke ender med at blive beskattet af penge, som man aldrig får, og hertil kommer så, at beslutningsforslaget, som det foreligger, vil medføre et mindre provenu for det offentlige, da enhver udskydelse af beskatning jo som sagt medfører et rentetab for det offentlige Derfor kan regeringen ikke støtte beslutningsforslaget. **Spørger**: Tak for det. Tak til ministeren. Jeg tænker jo, at det handler om at være kreativ, ligesom når ministeren kalder bankskatter for samfundsbidrag. Der har vi i hvert fald ikke noget at lade hinanden høre, tænker jeg. Men vi skal bare blive ved med det, for det betyder jo, at folk kan forstå, hvad det er, vi siger. Lige præcis om samfundsbidraget må jeg så lige sige, at den synes jeg ikke var så god. I forhold til det her forslag om fantomskat vil jeg høre, om ministeren kan bekræfte, at det udelukkende handler om et selskab, man personligt ejer. Det er jo der, problemet opstår. Man kan lige pludselig se, at der er forskel på, om det er personligt ejet, eller om det er en anden selskabsform. **Minister**: Det rykker jo sådan set ikke ved det, der er pointen: at vi som sagt synes, at der her er fundet et ganske godt og naturligt kompromis. Så tror jeg også, at det, som måske er det centrale, jo er, at man med det her beslutningsforslag er inde at rykke ved nogle ganske centrale principper, som er bærende i vores skattesystem. Det er også en vigtig pointe i regeringens afvisning af forslaget. **Spørger**: Men hvis parterne er enige om, hvordan handelen skal foregå, og at man der aftaler hvordan og hvorledes, hvad er problemet så, og er vi ikke nogenlunde enige om, at det minimale provenutab, der i så fald vil være, er yderst, yderst begrænset, eller hvordan ser ministeren på det? **Minister**: Det er jo svært sådan direkte at give et bud på, hvor stort provenutabet vil være, men jeg tror, det vigtigste er, ud over at regeringen mener, at der her er tale om et ganske fornuftigt kompromis i beskatningsmåden, de principielle betragtninger, som ligger til grund for det her, som jeg tror man skal kere sig ret kraftigt om i den her sammenhæng.
[101133] **Spørger**: Tak for det, og tak for at tale dyrevelfærd trods de meget alvorlige emner, som i øvrigt er væsentlige at diskutere i øjeblikket. Jeg kunne godt tænke mig at høre om Parti_Is forhold til dyrevelfærd, når det handler om rewilding. For mig bekendt har Parti_I været med til at stemme for loven om naturnationalparker. En del af den lov er jo, at I har givet miljøministeren ret til og mulighed for at dispensere fra dyreværnsloven. Hvordan kan det hænge sammen med, at man ønsker bedre dyrevelfærd? **Ukendt**: Tak for det spørgsmål. Det, som det bl.a. handler om der, er, at vi gerne vil udsætte hesteflokke på arealer, der er enorme – tusinder af hektar. De skal leve så selvstændigt som muligt, og de skal blive så vilde, som de nu kan. Det er for en dyreværnsforkæmper som mig et drømmescenarie. Flokke af heste på enormt store vidder, som kan leve deres eget liv sommer som vinter. Derfor vil jeg ikke kræve, at man skal tilse hver enkelt hest hver dag. Jeg tror simpelt hen, at det ville skræmme livet af dem, hvis man skulle følge efter dem med en jeep og gøre det hver eneste dag. Så det er derfor. **Ukendt**: Har ordføreren set nogle af de heste og noget af det kvæg, som er udsat, og som jo ikke har fået ekstra foder om vinteren? De er fuldstændig udmagrede. De går med store, åbne sår. Det er jo netop en konsekvens af den lov, man har vedtaget, nemlig en ret til, at Miljøministeriet har mulighed for at dispensere fra dyreværnsloven. Det er da helt vildt, at dyr på statens arealer bliver behandlet dårligere, end vi kræver af private – eller landmænd for øvrigt. **Ukendt**: Tak for opmærksomheden omkring dyrevelfærd. Der er ikke lavet nogen naturnationalparker endnu, så man kan ikke referere til, at de forhold har skabt nogen som helst resultater i naturnationalparker endnu. Det, vi laver, er en forvaltningsplan, hvor vi sikrer, at størrelsen af parken passer til antallet af dyr. Hvis det så skulle vise sig, at der kommer en særlig hård vinter, så må vi tage dyr ud. Der må ikke være sult i de danske naturnationalparker, og det skal vi være med til at sikre.
[96033] **Spørger**: Man må styre sin utålmodighed. Redegørelsen, som vi har behandlet i dag, har jo sat en hel masse i gang nu. Vi har selvfølgelig vidst alt det, vi har snakket om her, det, der er sagt i talerne osv. – det er jo ikke nyheder. Men alligevel er det ligesom et nyt skridt. Det har vi set med den kronik, der blev offentliggjort – jeg mener, det var en kronik i Berlingske Tidende for et par dage siden – der var skrevet af en række centrale aktører inden for folkeskoleområdet. Vi var bare ikke med. Vi var læserne til det. Så derfor spørger jeg, i virkeligheden i en meget positiv mening: Vil ministeren forsøge – i et eller andet omfang i hvert fald – at udarbejde en plan for, hvad der skal ske nu, så vi kan se for os, hvad vej vi skal gå? Vi kan måske også komme med nogle idéer eller nogle ønsker, hvis vi mener, at der er noget der er glemt, sådan at vi er fælles om en forståelse af, hvad det er for en plan, vi følger, og hvad det er for en vej, vi går nu. **Minister**: Altså, lad mig sige det på den måde, at det vil jeg faktisk ikke. Jeg ville synes, at det var lige lukt vejen til at blive kaldt magtfuldkommen – for at sige det ligeud. Jeg vil utrolig gerne lytte til, hvad det er, man i fællesskab i folkeskoleforligskredsen vil drøfte med hinanden, og hvad man kunne forestille sig at drøfte med parterne og i øvrigt forskere. På samme måde vil jeg enormt gerne høre i det nye forum Sammen om skolen, hvad man forestiller sig at ville drøfte. Jeg har jo selvfølgelig mine bud, og jeg vil også gerne samle en plan til sidst, men jeg vil gerne vente, til vi har sat os og lyttet ordentligt til hinanden, for det tror jeg er den bedste vej rundt om det. Så det er egentlig både et ja og et nej, fordi, ja, jeg gerne vil lave en oversigt over, hvad vi ender med at komme frem til der skal foregå, f.eks hen over efteråret, men ikke før vi både har haft en snak i folkeskoleforligskredsen og i det nyetablerede forum. Det skal ikke være mig, der dikterer planen. **Spørger**: Tak. Men jeg forestillede mig heller ikke, at det skulle ske her inden sommerferien. Når jeg rejser det her, er det, fordi jeg tænkte, da jeg læste den kronik og så afsenderne på den: Nu er de gået i gang, men de har bare ikke taget Marianne Jelved med. Så det er sådan set det, jeg siger: Hvor bliver vi af i det der? Hvad er det for et forløb, der kommer til at ligge foran os? Hvad er ministerens plan med det politiske? Og det behøver slet ikke at være skriftligt, men så kan det være mundtligt – men et eller andet, som giver os et billede af, hvor vi er placeret henne i det her. For jeg vil ikke komme bag efter den gruppe meget udmærkede bidragsydere til den kronik. De er glimrende folk, men vi var bare ikke med. **Minister**: Nej, i kronikken var I ikke med, men jeg forestiller mig det egentlig på samme måde som vores samarbejdsform omkring et nyt bedømmelses- og evalueringssystem. Det vil sige, at de møder, der skal være, holdes i fællesskab mellem ordførerne for de forskellige partier og så de parter, altså Danmarks Lærerforening, BUPL, Skolelederforeningen og KL osv., der sidder i Sammen om skolen. Og så vil jeg jo mægtig gerne, at vi tager et forskerlag med, så vi også får en fælles vidensplatform. Det vil sige, at jeg ser ligesom det politiske liv, forskermiljøet og så lærere, forældre og elever m.v., og de tre grupper skal have en proces i fællesskab med hinanden. Og det vil sige, at jeg ikke forestiller mig, at der foregår alt muligt, hvor jeg alene er sammen med den ene eller den anden part, men at vi i fællesskab med hinanden driver det fremad, fuldstændig ligesom vi gjorde det i forbindelse med de utrolig gode møder, vi havde, om et nyt bedømmelses- og evalueringssystem, for efterhånden snart et års tid siden.
[122849] **Spørger**: Tak. Anledningen til forespørgselsdebatten i dag og alle de andre pensionsdebatter, vi har haft på det seneste, er jo ordførerens eget partis udmelding om, at man nu er åben over for måske at justere på stigningen i pensionsalderen, så den stiger lidt mindre mere, kunne man fristes til at sige. Det er ikke, fordi Parti_I er uenig i den intention, men det er også en udmelding, som vi synes har lidt få kalorier i sig. Parti_I var jo med i aftalen om Arnepensionen, som vi også står ved, men det er også en løsning, som vi ikke synes gør helt nok for at skabe fleksibilitet igennem livet, men den hjælper de nedslidte arbejdere. Derfor er mit spørgsmål til ordføreren, om ordføreren ikke kan løfte sløret for, om man i Parti_A har andre idéer, som bedre tager hånd om den her udfordring, vi ser. Kunne vi gøre noget for f.eks. at gøre det nemmere at arbejde deltid, hvis man har et hårdt arbejde som social- og sundhedsassistent, kunne vi justere deltidspension eller andet, der gør det nemmere at sætte tempoet ned og op i løbet af livet? **Ordfører**: Tak for spørgsmålet. Jeg kan godt forstå, at ordføreren spørger, men en del af formålet for Parti_A med at starte den her diskussion på det visionære plan er jo også, at vi kan få forskellige stemmer i spil, der kan fremlægge bud på, hvordan vi kan håndtere det her. Og der er kommet helt ufattelig meget, også forslag til, hvordan man kan skabe mere fleksibilitet i arbejdslivet, og forslag til, hvordan man kan fastholde seniorerne bedre end i dag. Alt det synes vi bare skal spilles ind i diskussionen. Så vil jeg sige til ordføreren, der siger, at Parti_I godt kunne ønske sig, at vi var endnu mere ambitiøse, at det jo tit er Parti_Is position, og der tror jeg også bare, at vi i Parti_A føler en forpligtelse til faktisk også at få økonomien til at stemme og passe sammen. Pengene skal passe, så vi ikke efterlader nogen regninger ude i fremtiden i forhold til at skabe sociale forbedringer, og der synes jeg nogle gange, at Parti_I mangler at stemple ind i den del af diskussionen. Man er rigtig god på den del, der handler om at hæve ambitionsniveauet, men på den del, der handler om at betale det, mangler vi noget en gang imellem. **Spørger**: Tak for svaret. Jeg er glad for, at Parti_A er åben over for også at tænke i andre løsninger. Vi håber jo fra Parti_Is side, at det er noget, vi kan spille ind med, når og hvis forhandlingerne nogen sinde starter. Vi synes, at debatten omkring pensionsalderen på nogle områder er lidt længere væk fra det, der egentlig er problemet, som handler om fleksibiliteten i løbet af livet. Til spørgsmålet om økonomi vil jeg sige, at det er noget, jeg gerne vil komme ind på i min tale, hvis ordføreren skulle spørge til det, men jeg synes nu engang, at forståelsen her i salen af, hvad der er ansvarligt, kan grænse til det, man selv synes er ansvarligt, og det synes jeg er ærgerligt. **Ordfører**: Jeg betragter det meget som en kommentar. Jeg vil sige tak for spørgsmålet, og det er altid meget behageligt at diskutere de store spørgsmål med ordføreren, og det ser jeg frem til at gøre også fremadrettet.
[117440] **Ordfører**: Mange tak. Når vi er her i Folketingssalen, bevidstgøres vi til fulde om vores demokratier, værdier og fællesskaber i rigsfællesskabet. Rigsfællesskabet bygger på et langt og et tæt samarbejde – tre lande forenet i rammen af rigsfællesskabet, tre lande, som indgår i andre samarbejder, eksempelvis det nordiske samarbejde og NATO. Og NATO er så også i løbet af de seneste år blevet en fællesnævner for alle de otte nordiske lande, og godt for det. Sikkerhedsdebatten og allokeringen af mange ressourcer til forsvar havde vi ikke forudset ville blive et altafgørende politisk tema, men det er det blevet, og det er godt, at vi forholder os så nøgternt og samlet til det. På vores udvalgsrejse til Færøerne drøftede vi udviklingen af radarforanstaltninger, inspektionskapaciteten til havs og tilstedeværelsen af russiske skibe i Tórshavn Havn, fiskeriaftaler og sanktioner imod Rusland. Og på rejsen til Nordvestgrønland besøgte vi den amerikanske Pituffik Space Base, og Grønlands strategiske placering i forhold til satellitovervågning var et stort tema, ligesom territorial suverænitetshåndhævelse, forsvarsaftale og nødvendige kapacitet i Nordatlanten og i Arktis var det. Godt, at vores tre regeringer arbejder så tæt sammen, og at Kontaktudvalget er blevet en fast og god struktur for den tætte, gensidige drøftelse for at være bedst mulig på forkant med muligheder og udfordringer. Det tætte samarbejde mærker jeg også tydeligt i forbindelse med vores drøftelser her i Folketinget, og tusind tak for det. Sikkerhed og fokus på forandringer og trusler er med andre ord rammen og grundlaget for vores frihed, demokrati, forsyningssikkerhed. Alle tre lande er så afhængige af samhandelen med verden omkring os, og eksporten driver alt. Det handler om det, vi ønsker og forventer i forhold til velfærd. God økonomi giver gode muligheder, og Grønland og Færøerne har en rigtig god fangst og afsætning i disse år, og hvor er det godt. Når jeg ser ud i Folketingssalen, har jeg lyst til at sige en rigtig stor tak til I kolleger for et virkelig godt samarbejde i forbindelse med rigsfællesskabet og de anliggender, vi tager os af, og særlig til fire gode, engagerede, vidende, positivt smittende nordatlantiske kolleger, nemlig Spørgeren, Spørgeren, Spørgeren og fru Aki-Matilda Høegh-Dam. Tusind tak. I hjælper så dygtigt i forbindelse med udvalgsarbejdet og sikrer udbytterige rejser til Færøerne og Grønland i samarbejde med rigsombuddet. Det skal I virkelig have stor, stor tak for. På vores rejser sidste år fokuserede vi korrekt på politi, retsvæsen og domstole. Vi besøgte fængslet eller anstalten. Jeg er lidt i tvivl om, hvad det der højt på fjeldet uden for Tórshavn hedder. Og vi besøgte dommerne i Tórshavn. Vi besøgte politistationen i Qaanaaq og politienheden på Pituffik Space Base. Vi besøgte virkelig dedikerede fagpersoner, som foldede deres hverdag ud for os med glæde og med udfordringer. Det er meget vigtigt for os her i Folketinget at forstå og engagere os i. Arbejdsmarkederne i alle tre lande kører virkelig på fuld damp. Der er ekstremt lav ledighed. Udbud og efterspørgsel sætter sig med sine konsekvenser i produktionen, i servicefagene, og det gør sig også gældende på velfærdsområderne, f.eks. sundhedsvæsenet. Igennem mange år har vi inden for rigsfællesskabet, også inden for det nordiske samarbejde, kunnet hjælpe hinanden med udfordringer, mobil arbejdskraft. Det ser vanskeligere og vanskeligere ud. Jeg var selv for år tilbage sygeplejerske i Ilulissat, fordi der var et behov i Ilulissat, og fordi jeg havde en stor lyst til at komme derop. I dag er behovet for og manglen på faglig arbejdskraft stort mange steder, ikke blot på kysten, i provinsen, men også i de største byer, og det gælder hele rigsfællesskabet. Det er godt, at der bliver drøftet nye mulige samarbejdsaftaler, eksempelvis mellem Grønland og Danmark på sundhedsområdet og specielt på kræftområdet. I Tórshavn var vi om bord på inspektionsskibet, vi hørte om deres muligheder og udfordringer, også om søværnets rekrutteringsudfordringer, og forventninger skal naturligvis afstemmes i en svær tid, når det gælder forsvar og sikkerhed. Jeg har virkelig med stor, stor interesse læst Grønlands udenrigs-, sikkerheds- og forsvarspolitiske strategi »Grønland i Verden«, og som også statsministeren sagde det, er det også en Parti_As holdning og forhåbning, at det kan være med til at bringe os videre imod en fælles strategi og planlægning på det område. Vi er i Parti_A utrolig glade for, at der er indgået aftaler med EU, både når det gælder drøftelserne, hvad angår Færøerne, men også hvad angår Grønland. Handelssamarbejde og industriudvikling er virkelig godt, og det er meget, meget nødvendigt for alle parter. Børn og unges muligheder og udfordringer taler vi meget om, når vi taler rigsfællesskab, og det kerer vi os om, og i takt med at der med al tydelighed og forudsigelighed vil være en skrumpning af vores befolkninger i alle tre lande, er børn og unges vej i livet yderligere blevet vigtigt for os. Hvordan sikrer vi os, at de har det godt, og at de trives? Hvordan sikrer vi os, at de får en uddannelse? Hvordan sikrer vi os, at de genbosætter sig i deres hjemland efter f.eks. uddannelse her i Danmark? Der er vitterlig mange, mange spørgsmål, der rejser sig, og vi skal hjælpe hinanden med at prøve at finde svar på de svære udfordringer. I onsdags havde vi et møde i Grønlandsudvalget, et temamøde, og hvor er det godt, at vi har fået taget initiativ til dem. Det drejede sig om Grønlands økonomi. Vi havde Grønlands Økonomiske Råd og Nationalbanken, der kom og gav oplæg. Det var virkelig spændende, og her var det med politikere fra Danmark og fra Grønland. Her konstateredes det bl.a., som der blev sagt: Uddannelsesadfærden i Grønland ændrer sig ikke. Det blev sagt i sammenhæng med, at vi hele tiden skal prøve at lave forbedringer i forhold til at dække de enkelte landes faglige behov. I Parti_A finder vi det helt rigtigt, at vi fortsætter samarbejdet mellem Grønland og Danmark, når det gælder udsatte børn og unge i Grønland, og at vi fortsætter fokuseringen på, hvordan vi imellem rigsfællesskabets tre lande opbygger forståelse og kendskab, som kan være med til at reducere fordomme og antagelser, at vi altså er med til at gøre det lettere at træde i samme takt, selv om kultur og sprog har sine helt naturlige og meget spændende forskelle. Vi har mange emner og temaer, som kræver vores opmærksomhed, når vi her i Folketinget drøfter rigsfællesskabets rammer, muligheder og udfordringer. Det gør vores arbejde utrolig væsentligt og rigtig, rigtig interessant. Jeg vil gerne takke for ordet, og jeg vil glæde mig rigtig meget til de fortsatte drøftelser både i dag og i tiden, der kommer. Så har jeg en vedtagelsestekst, og I må lige melde tilbage, hvis ikke alle med. Det er min formodning, at alle er med, ellers har I mulighed for at ryste på hovedet. Det er der ingen der gør. Jeg skal derfor på vegne af Parti_A, Parti_B, Parti_J, SF, Parti_H, Moderaterne, Parti_D, Parti_G, Parti_C, Parti_F, Parti_I, Siumut, Inuit Ataqatigiit, Sambandsflokkurin og Javnaðarflokkurin fremsætte følgende: Forslag til vedtagelse »Folketinget tager statsministerens redegørelse om rigsfællesskabet 2024 til efterretning og konstaterer, at Danmark, Færøerne og Grønland samarbejder på en lang række områder, som er vigtige for borgere og samfund. Folketinget opfordrer til, at samarbejdet styrkes yderligere i gensidig respekt for de tre landes interesser. Folketinget konstaterer, at Danmark, Færøerne og Grønland deler fælles værdier om frihed og demokrati og opfordrer i lyset af den alvorlige internationale sikkerhedspolitiske situation til at samarbejde tæt om relevante udenrigs-, sikkerheds- og forsvarspolitiske spørgsmål. Folketinget konstaterer, at indsatsen for at styrke samarbejdet med EU har medvirket til, at der i marts 2024 er indgået samarbejdsaftale for Færøerne og åbnet EU-kontor i Grønland, og opfordrer regeringen til fortsat at arbejde for at styrke relationerne med henblik på at opnå konkrete resultater.« (Forslag til vedtagelse nr. V 64). **Spørger**: Tak til ordføreren for talen, og også tak for samarbejdet. Som ordføreren også var inde på, har ordføreren jo arbejdet inden for sundhedsområdet i Grønland, og noget af det, vi taler rigtig meget om i Grønland, er den nye lufthavn, der skal komme i Nuuk, og der taler vi meget om de muligheder, der ligesom er ved det. Men vi ved også, at der er store udfordringer i forhold til sundhedsområdet, og da jeg for nylig var i Grønland, blev jeg smertelig bevidst om, at vi i virkeligheden også godt kan risikere, særlig på sundhedsområdet, at vi kommer til at have flere folk, der bor i Danmark, og som flyver til Grønland og arbejder og så tager tilbage til Danmark. Så det er det med et nuancere billedet af den her gamechanger, som den her nye landingsbane kan blive til for Grønland; det tror jeg både kan gå en positiv vej, men også en negativ vej. Og det kunne jeg også godt tænke mig at høre ordføreren forholde sig til, for vi ser jo stadig væk, at der er flere og flere grønlændere, der flytter til Danmark. Tak. **Ordfører**: Mange tak til ordføreren. Jeg har selv tænkt de samme tanker. Nu nævnte jeg i min ordførertale, at jeg har arbejdet i Ilulissat, og det gjorde jeg i et år, og jeg var hjemme i Danmark én gang i løbet af det år, fordi der var nogle barrierer i transporten. Jeg tror, at ordføreren har fuldstændig ret i sin analyse; konsekvenserne her kan gå begge veje. Og jeg må sige, også som sundhedsprofessionel, at det med meget korte vikariater går ud over kvaliteten, for man opnår ingen relationsopbygning, hverken til sine kolleger eller til strukturen, man skal samarbejde i. Så jeg tror, det kan være helt rigtigt, at vi tager en fælles drøftelse allerede nu i forhold til at sige: Hvordan kan vi hjælpe hinanden, hvis tingene forandrer sig i negativ retning? Jeg tror også i forhold til ordførerens kommentar om, at grønlandsk arbejdskraft måske ville arbejde i Danmark eller i de nordiske lande eller i Tyskland eller i Bruxelles, at det ville kunne øges, ved at man får en helt anden regularitet i beflyvningen mellem Nuuk og verden omkring sig. **Spørger**: Mange tak. Ordføreren kommer i sin tale ind på grønlandske børn. Vi har jo også rigtig mange grønlandske børn i Danmark, og det, vi ser, er, at der generelt i det danske samfund er et større antal af grønlandske børn, der bliver anbragt, end af danske børn. Og noget af det, vi har fået igennem, er, at forældrekompetenceundersøgelserne, altså fku'erne, skal fornyes, og at man skal tage hensyn til det grønlandske sprog og den grønlandske kultur. Det er et år siden, men man er ikke gået i gang endnu. Er det noget, som man forventer at regeringen kommer til at prioritere, altså at man hurtigere kommer til at reagere på det her med at sikre, at folk hjemme i Grønland ikke skal sige: Lad være med at rejse til Danmark, for du kan risikere at få anbragt dit barn? Tak. **Ordfører**: Jeg er faktisk meget bevidst om den situation, og den har jo også fået meget omtale, og derfor skal der naturligvis også kigges ind i den. Men det må vi sørge for også at være behjælpelige med i vores udvalg, og ressortministeren her i Danmark må også give udtryk for, hvor sagen står henne nu.
[115098] **Minister**: Tak for det. Jeg vil egentlig gerne starte den her debat med at sige tak til Spørgeren for at rejse den her debat, både fordi det er et vigtigt emne, og fordi det også altid er en fornøjelse at diskutere med de uddannelsespolitiske ordførere her i Folketingssalen. Det giver da på en eller anden måde en anden seriøsitet og dybde, end når vi ligger og skriver til hinanden på X og Facebook og andre steder. Der blev sagt rigtig mange ting, som jeg er enig i. Bl.a. siger Parti_Hs ordfører konkluderende, og det er jeg enig i, at der tegner sig et billede af et enigt Folketing, der deler et meget højt ambitionsniveau på det her område. Parti_Fs ordfører går så en lille smule længere og siger, at han synes, at der i det hele taget så bare tegner sig en bred enighed om området som sådan, og forudser, at de kommende forhandlinger jo så må komme til at glide som i smør. Og hvis det er rigtigt, håber jeg jo, at Spørgeren i dag er mere profet end politiker. Man kan jo i det hele taget altid regne med, at Spørgeren siger tingene rimelig bramfrit, som de er. Og når man gør det, skal det, man siger, selvfølgelig også være rigtigt og ikke være forkert. Jeg har bare lige en enkelt rettelse. Nu bragte Spørgeren jo selv den nylig indgåede aftale om rekruttering af sundhedspersoner i andre lande på banen, og jeg tror, Spørgeren kom til at sige, at regeringen har lavet en aftale om at rekruttere fra Indien og hele Afrika. Det er ikke rigtigt. Regeringen har lavet en aftale med flere af Folketingets partier om at rekruttere fra Filippinerne og Indien. Så er det sagt. Jeg synes, at man kan konkludere på den her debat, at vi bredt set deler analysen af, hvad det er for en problemstilling, vi står med. Det er et ret godt udgangspunkt, for en rigtig problemanalyse er en forudsætning for at finde de rigtige svar. Jeg synes også, at debatten har gjort det tydeligt, at der ikke er nogen enkle svar her, og at årsagerne til rekrutteringsproblemerne er mangefold, og det skal de svar, vi leverer, selvfølgelig også afspejle. Så er der nævnt noget om de forskellige dele af en kommende reform, og jeg er enig i, at vi skal kigge på indholdet og kvaliteten af uddannelserne som sådan, og at der skal være en praktik, som fungerer, og som faktisk forbereder de studerende på det arbejdsliv, der venter bagefter. Her påhviler der selvfølgelig uddannelsesstedet et ansvar, men der påhviler jo også praktikstedet et ansvar. Så vil vi gerne have bedre mulighed for meritoverførsel. Det var noget, som især SF's ordfører talte levende om. Og i det hele taget har rigtig mange talt om det her med bedre muligheder for videreuddannelse, og at det skal være ind i faget og ikke ud af faget. Alt det er jeg fuldstændig enig i. Så er der bare lige to lidt bredere nedslag, som jeg har lyttet mig til, og som jeg egentlig synes var ret spændende. Der var en, der nævnte det her med, at vi hele tiden går og fortæller hinanden, at vi skal være omstillingsparate. Det er jo også rigtigt nok. I et samfund, hvor vi har et længere arbejdsliv, og hvor der er nye teknologier, kunstig intelligens osv. osv., bliver der stillet krav til os alle sammen om, at vi skal være omstillingsparate. Det er rigtigt nok, men det kræver selvfølgelig også, at vi har en uddannelsessektor, som er parat til at gribe de unge omstillingsparate borgere. Et andet sådan lidt bredere nedslagspunkt er den her, synes jeg, ret spændende diskussion om klogskab, som jo startede på foranledning af Spørgeren og blev fulgt op af Parti_C, og andre meldte sig også ind i debatten. Det viste sig, at så store var uenighederne alligevel ikke endda. Men det er jo værd at dvæle ved, at der er mange forskellige måder at være klog på. Man kan have en stærk akademisk indsigt, man kan være klog på mennesker, man kan være klog på utrolig mange ting. Jeg tror, det er vigtigt, hvis uddannelsessektoren også skal afspejle den forskellighed i vores kompetencer, at man også skal kunne se forskel. Altså, vores akademiske uddannelser skal have et klart akademisk sigte, og vores professionsfaglige uddannelser skal have et klart professionsfagligt sigte osv. Det tror jeg er en af de øvelser, som vi skal gå ind i i fællesskab. Så har mange nævnt, at de glæder sig til at se regeringens udspil. Det er jeg selvfølgelig glad for. Den radikale ordfører siger, at hun også er en lille smule bekymret. Jeg håber, jeg kan gøre den bekymring til skamme. Spørgeren sagde også, at hun glædede sig til at se regeringens udspil, og jeg håber, at når regeringens udspil er lagt frem, vil glæden overskygge bekymringen. Tak. **Spørger**: Tak til ministeren. Jeg vil gerne spørge mere ind til det her omkring den proces, som jo så i hvert fald kommer fra regeringens side i forhold til at nå hen til et udspil, som man så på et tidspunkt vil fremlægge. Jeg tror, vi er rigtig mange, der går her og tænker: Kom nu med det, kom nu med det! Det er lidt ligesom ældreudspillet, og det blev jo så udskudt igen og igen, så jeg håber ikke, at det samme sker på det her område. Vi vil gerne have det nu, og I må godt blive enige snart. Men når det så er sagt, tror jeg også, det er rigtig vigtigt, og debatten viser det sådan set også i dag, at sige, at det her er et ret komplekst område, som jo ikke kun handler om, hvad man gør inden for uddannelses- og forskningsministerens ressortområde. Det handler også om sundhedsområdet, det handler om beskæftigelsesområdet – hvordan vilkårene er på jobcentrene – og mange andre steder. Vil ministeren lægge sig i selen for rent faktisk at tage fat i andre ministerier i forhold til at sikre sig, at der ikke bliver tænkt i siloer på det her område, men at man laver noget, der er tværfagligt i orden? **Minister**: Jeg vil sige det sådan, at vi selvfølgelig ikke med mig for bordenden kan forhandle reformer på beskæftigelsesministerens område eller på sundhedsministerens område, men det er klart, at i regeringen forsøger vi at tænke en sammenhæng ind i det. I det skal man jo se anstrengelserne, som Parti_As ordfører meget fint redegjorde for, for at forbedre arbejdsvilkårene for de medarbejdere, der arbejder i velfærdssektoren. Der er også en reform af beskæftigelsesindsatsen på vej hos beskæftigelsesministeren. Så det er bare for at afstemme forventningsniveauet. Det bliver min intention, at vi med en reform af de professionsrettede uddannelser skal lave en reform af de professionsrettede uddannelser. Men det er klart, at tingene jo hænger sammen med alle mulige andre områder, som jeg egentlig også synes mange andre har redegjort rigtig fint for. **Spørger**: Det er jo et rigtig fint svar. Jeg er sådan set enig i, at det er klart, at man ikke kan påtage sig alle ministres områder og så bare løse det hokuspokus med det samme. Det er jeg godt klar over. Men som debatten også viser i dag, er det komplekst, for især praktikken hænger rigtig meget sammen med, hvor man er i praktik henne – om man er det på et jobcenter, eller om man er det på et hospital eller i hjemmesygeplejen eller ude i et dagtilbud. Derfor er det bare hamrende vigtigt, og det skal være mit sidste opråb i dag, at I virkelig lægger jer i selen for, at det sker tværfagligt eller tværministerielt. **Minister**: Jeg vil helt sikkert love, at nogle af de store arvtagere, altså dem, der faciliterer praktikopholdene, også er nogle, vi taler med, for det er fuldstændig afgørende. En af de ting, der ikke fungerer ved de her uddannelser, er praktikken. Som jeg sagde indledningsvis, synes jeg, at det er et af de mest absurde paradokser i uddannelsesvæsenet, at de uddannelser, som har allermest praktik, også er dem, der leverer det største praksischok. Det er jo et symptom på, at der er noget dér, der ikke fungerer.
[102168] **Spørger**: Tak. Jeg vil høre ministeren, om ikke ministeren vil give forslagsstillerne ret i, at der kan være et element af stavnsbinding i de regler, vi har i dag. Det er jo rigtigt, som ministeren nævner, at der er forskellige kommunale serviceniveauer. En borger, som har fået tilkendt en BPA-ordning i én kommune, kan derfor i et eller andet omfang frygte, at vedkommende, hvis hun eller han flytter kommune, ikke længere vil kunne fastholde sin BPA-ordning, og det er jo af enorm betydning i forhold til den enkeltes selvstændige liv. Er det ikke et problem, at borgeren kan opleve sådan en stavnsbinding? **Minister**: Jeg forstår til fulde, at det kan være forbundet med usikkerhed om den fremtidige hjælp, hvis man vælger at flytte til en anden kommune – til fulde. Jeg har så heller ikke fantasi til at forestille mig, at man kan gå fra at være vurderet til at have et meget omfattende hjælpebehov i én kommune til så at blive vurderet til ikke at have et hjælpebehov i den anden. Men jeg forstår da godt den grundlæggende usikkerhed, og derfor synes jeg også, det er vigtigt, at vi fortsat har den retssikkerhedsgaranti, som det er, at man så kan påklage det til Ankestyrelsen, hvis man er uforstående over for, hvordan den nye kommune, man flytter til, er kommet frem til den vurdering, den er. Det giver jo også en øget tryghed, at varslingsbestemmelserne nu med vores fælles finanslovsaftale er blevet udvidet, som de er. **Spørger**: Jo, men det er jo trods alt kun 14 uger, man så har til at omstille sit liv. Jeg er enig i, at det jo ikke vil forekomme ustandselig, at en borger får tilkendt en BPA-ordning i én kommune og så flytter og får den frataget. Det er jo slet ikke det, der er påstanden, men som jeg forstår forslaget her, skal det jo netop sikre, at den undtagelse, der kan forekomme, fordi der er meget forskellig praksis, f.eks. på BPA-området, kan føre til, at man får en fuldstændig ændring, en grundlæggende forandring af sit liv. Taler det ikke for, at vi skal finde en anden måde at regulere området på? **Minister**: Tak for det. Jeg har jo prøvet at redegøre for, hvad jeg kan frygte der kan ske, hvis man laver sådan en fastlåsning, hvor én kommune bliver forpligtet af en anden kommunes serviceniveau. Jeg tænker, at den bekymring ville ordføreren også kunne genkende, hvis det forslag blev lagt frem, for så tror jeg, der vil blive rejst en bekymring om, at det her kan ende med at være en vej til harmonisering på laveste fællesnævner, formentlig i hvert fald ikke højeste. Så det er den ene svaghed. Den anden svaghed i forslaget i forbindelse med nogle af de her bestemmelser er, at borgeren kan få en progression, hvor borgeren får det bedre, og så skal hjælpen selvfølgelig kunne tilpasses.
[83375] **Spørger**: Jeg bliver bare nysgerrig efter at høre nærmere om, hvad det er, ordføreren mener, for nu er vi jo på den samme vedtagelse, og det er altid lidt uhyggeligt for Parti_F, vil jeg så sige, altså at være på samme hold som Parti_C, og derfor vil jeg godt lige bore lidt i det, altså om det egentlig er sådan, at vi rent faktisk er enige på det her område. Mener ordføreren, at islamkritik og afdækning af integrationsproblemer i Danmark bør kunne diskuteres åbent på Facebook? **Ordfører**: Jeg er meget glad for, at Parti_F også har tilsluttet sig den vedtagelse, der blev lavet. Så først og fremmest vil jeg sige tak for det. Derudover skal der selvfølgelig være plads til at diskutere alle politiske emner, men det kan godt ske på en måde, der ikke er nedværdigende og udfolder decideret hadefuld tale. **Spørger**: Så der skal være plads til islamkritik og f.eks. nationalkonservative debattører. Det er jeg selvfølgelig enormt glad for. Jeg kan så bare, ligesom jeg også har udtrykt min ærgrelse over for de andre ordførere, give udtryk for min sorg eller ærgrelse over, at man ikke er kommet med den kritik oftere og tidligere, for det er jo noget, som har været kendt i meget lang tid, altså at der var en del af debatmiljøet, som simpelt hen havde meget dårligere vilkår på Facebook og andre sociale medier, selv om de har fuldstændig lovlige og fuldstændig reelle holdninger, om jeg så må sige. **Ordfører**: Så håber jeg, at Parti_F vil være med til at få gang i den her monitoreringsordning, som Ytringsfrihedskommissionen foreslår, nemlig at man ser lidt nærmere på, hvad det er for nogle ytringer, der er hadefulde, og som særlig bliver taget ned. Det ville være rigtig positivt. Jeg synes, der skal være plads til alle politiske debatter, og jeg er sikker på, at det så også kan og skal ske på en måde, der ikke er nedværdigende og indeholder hadefuld chikanerende tale.
[117371] **Minister**: Tak. Tak for debatten her i salen om lovforslaget, der udmønter de dele af regeringsgrundlaget, der vedrører ægtefællesammenføring og udlandsdanskeres mulighed for at få familie med til Danmark. Vi har desværre set nogle uheldige eksempler de seneste år, der vidner om, at de regler, vi har om familiesammenføring, rammer skævt i nogle tilfælde, uanset at de generelle regler er rigtig gode. Det er f.eks. sager med danskere, som har dansk som modersmål og har arbejdet i en dansk virksomhed i mange år, men som har fået afslag på ægtefællesammenføring, fordi de f.eks. ikke har kunnet finde deres skolepapirer, eller fordi de ikke har kunnet dokumentere, at de taler dansk, selv om de altså har talt dansk fra barnsben af. Eller det har været udlandsdanskere, der har fået afslag på ægtefællesammenføring, fordi de ikke opfylder den del af integrationskravet, der vedrører uddannelse her i landet. Regeringen vil gerne føre en stram, ansvarlig og konsekvent udlændingepolitik, men vi har selvfølgelig ingen interesse i uhensigtsmæssige regler, der spænder ben for almindelige familier. Derfor vil vi gerne justere de her regler, og jeg mener, vi rammer en god balance med det her samlede lovforslag. Først og fremmest etablerer vi en ny ordning for udlandsdanskere, der skal give hjemvendte udlandsdanskere mulighed for at tage familie med til Danmark på samme vilkår og under samme betingelser, som gælder for udenlandske arbejdstagere. Danskere, der rejser ud i verden, bidrager til innovation og et stærkt dansk erhvervsliv, og det er jo selvfølgelig i Danmarks interesse at kunne få dem tilbage, hvis der er et jobtilbud her i landet. Lovforslaget indeholder også forslag om at justere det sprogkrav, der normalt stilles til den herboende i ægtefællesammenføringssager. Med forslaget indføres der et alternativ til at bestå en danskprøve. Den herboende ægtefælle vil fremover skulle kunne opfylde sprogkravet, hvis den pågældende har været mindst 5 år i fuldtidsbeskæftigelse eller har udøvet selvstændig erhvervsvirksomhed, der i væsentlig grad har medført kommunikation på dansk. Det skal forstås som hyppig kontakt på dansk, dvs. som udgangspunkt dagligt og en stor del af arbejdsdagen. Det er regeringens holdning, at man i sådanne tilfælde kan dansk, og at man er i stand til at hjælpe den udenlandske ægtefælle på vej til en ordentlig integration. Herboende ægtefæller vil derfor have to muligheder for at opfylde sprogkravet: enten det gældende danskprøvekrav eller også den nye mulighed, som er rettet mod dem, der f.eks. har mistet deres skolepapirer eller ikke kan leve op til prøvekravet. Derudover foreslås det at halvere beløbet for den økonomiske sikkerhed, der skal stilles i forbindelse med ægtefællesammenføring, fra ca. 114.000 kr. til ca. 57.000 kr. Det er mit håb og min forventning, at med de ændringer, vi har på bordet her, kan vi komme nogle af de uheldige sager til livs. Lovforslaget indeholder også forslag om andre ændringer, bl.a. et skærpet vandelskrav i sager om tidsubegrænset ophold, at give danske statsborgere mulighed for at tage en danskprøve, og at indføre en lukket opgavebank for danskprøver. Det er alt sammen beskrevet i detaljer, men jeg vil bare sige i forhold til noget af den debat, der har været her i salen i dag, og som handler om opdeling af forslaget, at principielt kan vi for min skyld godt tage de dele, der handler om familiesammenføring, altså ægtefællesammenføring, ud fra de øvrige dele. Det ville jeg principielt godt kunne forstå, for det er forskellige lovsæt, vi taler om. Men hvis det, man ønsker, når vi kommer fra regeringens side med tre ændringer af ægtefællesammenføring, som peger i to forskellige retninger, som der også er blevet sagt, er at få dem dissekeret i flere lovforslag, fordi man ikke synes, det er nok, at man f.eks. kan aflevere en udvalgsbetænkning, så synes jeg ikke, det giver mening at dele det op i flere lovforslag eller at have delt det op fra starten af. Men det er jo en smagssag. Jeg er i hvert fald glad for, at det, så vidt jeg kan konstatere, er sådan i dag i modsætning til ved de fleste lovbehandlinger, vi har, at der er mange partier, om ikke de fleste – jeg kan ikke lige huske, hvor mange partier vi er i Folketinget lige nu; det skifter jo fra uge til uge – til stede i Folketingssalen. Det er jeg som sagt glad for, for det er ikke tilfældet ved de mindre betydningsfulde lovforslag, som vi behandler her i Folketingssalen. Så vil jeg kommentere noget af det, der er blevet sagt. Først og fremmest vil jeg sige, at jeg synes, det er fair nok, at man kan være ny i Folketinget, men jeg synes ikke, det er fair, når Parti_Ds ordfører stiller sig op og refererer det her lovforslag fuldstændig i strid med det, der står i lovforslaget. Jeg synes ikke, det er fair, at man i Folketingssalen melder sig som ordfører og siger, at hvis bare man har været ansat et sted, kan man automatisk blive undtaget fra danskkravet. Det er ikke tilfældet her. Det ved Parti_D udmærket godt, for jeg har svaret dem skriftligt i forbindelse med den forhandlingsproces, der var. Det har jeg gjort opmærksom på, jeg var lige ved at sige tusindvis af gange, og så mange er det selvfølgelig ikke, men i hvert fald dusinvis af gange, og derfor synes jeg, det virker, som om man i Parti_D at blive ramt af kollektiv demens, hvis man virkelig kommer her og siger, at det er noget, man gerne vil have svar på, for det har man fået svar på adskillige gange. Og den udlægning, man kommer med, er ikke rigtig. Jeg synes, også selv om man er ny i Folketingssalen, at vi godt kan kræve en vis disciplin, i forhold til hvad det er, man påstår, når man står og repræsenterer mennesker her i Folketingssalen. Så vil jeg sige – og det gælder sådan set også Parti_H, Parti_D og Parti_J, som jo har fru Inger Støjberg i spidsen, som var minister på daværende tidspunkt – husk nu bare på, inden I kritiserer det her for at være for lempeligt, at det her er strammere end det, som jeres minister foreslog i 2018, da de her regler blev lavet. Det her er strammere end det, som formanden for Parti_J foreslog. Det, der var forslaget dengang, var jo et rent danskprøve 2-krav og de 57.000 kr. Og det var Parti_F, der i de forhandlinger hævede det til at være et krav om danskprøve 3 og om 114.000 kr. Så hvis man havde gjort det, som var LA's, Parti_Ds og Parti_Js formands udgangspunkt i den her sag, havde man haft meget mere lempelige regler. Så kan man jo godt gøre en cirkusforestilling ud af vores Folketing og komme herned og påstå, at det er så frygteligt, så frygteligt, at vi nu ændrer en lille smule på reglerne, men det er altså stadig meget strammere end det, man selv ville foreslå til at starte med. Så pas nu på, at det ikke bare bliver en konkurrence om at være efter regeringen, men at man ser på, hvad det rent faktisk var, man selv gjorde, da man sad i regering og havde ansvaret for, at kassen skulle stemme, og at de juridiske detaljer skulle være i orden. Og da man havde det ansvar, foreslog man noget, der var meget mere lempeligt end det, som er her. Det, der ligger her, synes jeg samlet set er en balance, som netop hjælper dem, som har været omtalt mange gange her i salen i dag, og som f.eks. er folk, der arbejder som lastbilchauffør eller i industrivirksomheder og bor i en mindre by i Jylland, og som måske ikke har gemt deres skolepapirer, og som ikke har nogen høj eksamen, og som måske synes, det er mærkeligt, at man så får at vide: Selv om du og dine forældre og bedsteforældre har boet her i Danmark, så skal du ned at bevise, at du kan tale dansk. Mange er måske funktionelle analfabeter og har haft svært ved at gå i skole og er glade for at være på arbejdsmarkedet. Jeg synes, vi skylder de mennesker at give dem en hjælpende hånd, når de står i en situation, hvor de har mødt en kæreste i udlandet, som de gerne vil have til Danmark. Så er spørgsmålet selvfølgelig: Hvor kommer de her mennesker fra? Det har der været flere spørgsmål til i dag. Hvis vi nu bare tager opgørelsen fra 2019 til 2022 over de opholdstilladelser, der er meddelt, hvor det ikke er flygtninge, men folk, der er statsborgere her i landet, som søger ægtefællesammenføring, jamen så er de tre øverste lande Filippinerne, USA og Thailand. Altså, lad være med at tegne et billede af, at det drejer sig om folk, der kommer væltende ind fra Mellemøsten. Alle kender jo folk, der er blevet gift med kvinder, som det jo typisk er, fra Thailand eller fra Filippinerne. De er velintegrerede og gør som regel et stort stykke arbejde for at blive integreret i det her samfund. Meget få af dem er på offentlig overførsel. Det er jo ikke, fordi de nødvendigvis har en meget høj løn, men næsten alle sammen er i beskæftigelse. Så jeg synes, det er ærgerligt, hvis det bliver tegnet op sådan, at det her bare drejer sig om, at man lukker en masse folk ind fra Mellemøsten, for det er ikke det, tallene siger, når man kigger ned i dem. Men jeg glæder mig alligevel til udvalgsbehandlingen. Jeg synes, det en god debat; jeg er sådan set enig med Spørgeren i, at det har været en god debat her i dag, og at vi er kommet lidt ned i, hvad substansen er i det her lovforslag. Tak for ordet. **Ukendt**: Tak til ministeren for indlægget her til sidst. Her under debatten har der været forskellige indlæg, og jeg synes egentlig, det var interessant at høre Taleren fra Parti_C fortælle, at det her udelukkende handlede om danskere, altså at det kun var danskere, som blev frataget muligheden for at få familiesammenføring, fordi man ikke kunne bestå det her danskkrav. Kunne ministeren ikke godt slå fast over for Folketinget, at det ikke er tilfældet? Det handler også om danskere, men det handler jo også om personer fra andre lande, ikkedanske statsborgere og en del med ikkevestlig baggrund. Kan ministeren komme ind på det her under det afsluttende indlæg, så vi lige får det slået helt fast? Det kan jo godt være, der er nogen, der følger sådan en debat og bliver lidt i tvivl, og så er det meget godt, at regeringen er regeringen og kan fortælle, hvad tallene er. **Minister**: Det er rigtigt, som Spørgeren siger, at det drejer sig om både danskere og folk, der har oprindelse i udlandet. Man kan jo godt have dansk statsborgerskab, selv om man er kommet fra Pakistan, eller hvor det nu er. Men jeg synes, man må se på, hvad det er for en effekt, vi har af den her lov i øjeblikket, og der er billedet jo bare, at det er de lande, vi snakker om, som er øverst oppe i toppen. Så er det rigtigt nok, at hvis man kigger på topti, er der også andre lande med, men hvis jeg nu bare tager det fra en ende af, hedder det: Filippinerne, USA og Thailand. Det er klart, klart toptre, og så er der langt ned til Tyrkiet, Ukraine, Pakistan, Kina, Brasilien, Rusland, Indien og Australien. Altså, det er jo ikke mellemøstlige folk, der primært får opholdstilladelse på den her ordning, og hvis man ser på deres beskæftigelse, har man for de ti største grupper en lønmodtagerbeskæftigelse på 74 pct. i gennemsnit. Det er gode tal. **Spørger**: Jeg synes da, det var godt, at det blev slået fast, at det netop ikke kun er danske statsborgere. Jeg kunne godt tænke mig at bede ministeren lige bekræfte det, som vi i hvert fald fik at vide under forhandlingerne, nemlig at når det gælder den her gruppe, var det i perioden 2018-2021 318 af de herboende, der fik afslag grundet sprogkravet, at af dem var 239 af ikkevestlig oprindelse, og at ud af dem var 112 ikkedanske statsborgere, og 127 var så danske eller nordiske statsborgere. Kan ministeren bekræfte, at det er sådan, det hænger sammen? **Minister**: Jeg er helt sikker på, at jeg kan bekræfte de tal skriftligt. Det lyder rigtigt, men jeg kan ikke lige finde præcis de tal i mine papirer. Jeg vil gerne selvfølgelig sørge for, at Spørgeren får de rigtige tal. Men det er bare vigtigt også at holde fast i, at der er rigtig mange sager med folk, der er født og opvokset her i landet, som har været i generationer her i Danmark, og som i dag bliver nægtet ægtefællesammenføring, simpelt hen fordi man måske ikke har været særlig god i skolen, og det synes jeg ikke i sig selv kan være en årsag.
[89765] **Spørger**: Tak for det, og tak til kollegerne i Parti_H og Parti_F for at rejse en vigtig debat i dag. Lad mig bare indlede med at slå fast, at det jo for Parti_A er afgørende, at åndsfriheden på Det Kongelige Danske Kunstakademi sikres, ligesom det er vigtigt på alle vores uddannelsesinstitutioner og alle vores kulturelle institutioner, og identitetspolitikken må ikke definere vores kunstuddannelser. Kunsten skal leve frit, den skal definere sig selv, og derfor er det jo også helt centralt, at vi holder armslængdeprincippet i hævd, også når det gælder vores kunstneriske uddannelser. Men samtidig med det står det jo selvfølgelig klart, at vi er nødsaget til at blande os, når identitetspolitikken tager over og åndsfriheden kommer under pres, og derfor vil jeg også bare gerne understrege, hvis nogen overhovedet skulle være i tvivl, at Parti_A tager afstand fra politisk motiveret ødelæggelse af kulturarv, som vi har set det, da en buste af Frederik V blev ødelagt af en institutleder på Det Kongelige Danske Kunstakademi. Den slags kan vi ikke tolerere, og det er selvfølgelig en skærpende omstændighed, at sådan en hærværksaktion udføres af en institutleder, som er ansat på akademiet. Det er ikke foreneligt med Kunstakademiets rolle som uddannelsesinstitution. Vi forventer, at alle medarbejdere og studerende såvel som alle andre i vores samfund overholder loven og bestræber sig på at fremme det faglige niveau og skabe en kultur med åndsfrihed på institutionen. Derfor har kulturministeren også iværksat en uvildig undersøgelse af studiemiljøet, undervisningen og organisationskulturen på akademiet for bl.a. at klarlægge, i hvilket omfang identitetspolitiske strømninger udgør et problem for akademiets overordnede formål, som jo er at sikre en uddannelse på højeste kunstneriske og faglige niveau til fremtidens kunstnere, så de kan præge dansk kunst og kulturliv. Derfor hilser vi også den debat om de kunstneriske uddannelsers undervisning, om deres studiemiljø og om deres institutionskultur, som nu har rejst sig i kølvandet på aktionen, velkommen, og jeg tror, der er et klart behov for, at vi får genskabt tilliden til, at Kunstakademiet fortsat bidrager til, at kunsten trives og udvikler sig. Derfor er det også godt, at kulturministeren har igangsat et arbejde for at tilvejebringe et solidt beslutningsgrundlag for en reform af ledelsesstrukturen på Kunstakademiet såvel som på de øvrige kunstneriske uddannelser. Undersøgelsen skal afdække de ledelsesmæssige og de organisatoriske udfordringer, som findes på uddannelserne i dag, og skal komme med anbefalinger til en ny organisering og en ny styringsstruktur i fremtiden, herunder hvordan der kan etableres bestyrelser på de kunstneriske uddannelser, og jeg ser frem til, at vi kan fortsætte alle de drøftelser om en ny struktur for uddannelserne, når rapporten fra udvalget foreligger. For os i Parti_A er det også bare vigtigt i dag at sige, synes jeg, at vi ikke ønsker et samfund, hvor det er de identitetspolitiske strømninger, som alene styrer udviklingen på vores uddannelsesinstitutioner. Vi ønsker uddannelsesinstitutioner, hvor kunsten kan leve frit, hvor den kan definere sig selv, og hvor det skal ske med respekt for og med afsæt i vores kulturhistorie. Aktionen med busten af Frederik V skriver sig ind i en politisk kamp om at omskrive eller afskrive historien, og det er et fænomen, som jeg helt ærligt mener er en meget farlig vej at gå. For hvis vi sletter alle symboler, hvis vi sletter alle spor af vores fælles historie, hvordan skal vi så nogen sinde lære af vores historie, hvordan skal vi undgå at begå fortidens fejl, og hvordan skal vi vide, hvad det er, der har bragt os dertil, hvor vi står i dag? Vi skal altid bifalde debatten om, hvad kunst er, og hvad den skal kunne. For med tiden vil kunsten jo ændre betydning. Al kunst er skabt som et udtryk for dens tid, enten i en fysisk eller i en symbolsk forstand, men betydningen af kunsten ændrer sig i takt med, at samfundet udvikler sig. Derfor er kunsten jo også et spejl på vores fortid, som vi kan bruge til at lære noget om vores udvikling som samfund, og hvad der har bragt os dertil, hvor vi er i dag, og dermed kan den jo også være et spejl på og være en anledning til en samtale både om vores fortid, men også om vores nutid og vores fremtid. For den kollektive erindring og den kollektive lærdom er jo ikke gemt i individet, men den er jo gemt i samfundet, og hvor de symboler, som vi kigger på hver dag, minder os om, hvad det er, vi kommer af, og hvordan vi kan forme fremtiden bedre. For hvis vi sletter alle spor fra vores rejse til, hvor vi er i dag, så er jeg bange for, at vi risikerer at fare vild, og hvor står vi så? Tak for ordet. **Spørger**: Ordføreren sagde tak for den her debat, og det var lige før, jeg nærmest hørte det, som om man bakkede argumentationen for debatten op. Derfor skal jeg lige høre: Når ordføreren siger, at identitetspolitikken ikke må tage over, og at åndsfriheden er under pres, hvad bygger man så egentlig det på? Altså, jeg ved godt, hvad der har stået i aviserne, og jeg ved godt, hvor dramatisk diskussionen har været omkring busten, men er det virkelig rigtigt, at åndsfriheden er under pres eksempelvis på Kunstakademiet eller på andre af vores uddannelsesinstitutioner? Ved vi det? Det var det første spørgsmål. **Ordfører**: Det er jo baggrunden for, at ministeren har sat en redegørelse i gang om både det ledelsesmæssige, men også det kunstneriske, og hvordan identitetspolitikken og de strømninger, som man trods alt må forstå fra mediedækningen er på Kunstakademiet, har påvirket åndsfriheden. Derfor vil jeg ikke stå her entydigt og udtale mig om det, før den redegørelse er der. Det er jo derfor, det er godt, at vi får en redegørelse. Men jeg må bare sige, at med de historier, som har været fremme om, hvordan tingene er foregået på Kunstakademiet, så ja, frygter jeg, at åndsfriheden kommer under pres af identitetspolitikken. Og derfor synes jeg, det er godt, at vi både får debatten, men også at der nu kommer en redegørelse. **Spørger**: Altså, jeg er jo fuldstændig enig i, at det er godt, at ministeren har sat den her undersøgelse i gang, når det handler om, hvordan vi får en bedre organisationskultur, og hvordan vi får et bedre studiemiljø. Der er selvfølgelig ikke nogen, der skal føle, at de ikke kan udtrykke deres holdninger og meninger der, hvor de går på uddannelse. Jeg synes, der er en masse gode ting omkring det. Men det, jeg egentlig spørger ind til, er hele diskussionen om identitetspolitik, hvad man må undervise i, og hvad man ikke må undervise i. Så mit spørgsmål er: Synes ordføreren eksempelvis, at det er relevant at diskutere og blive undervist i spørgsmål som køn, klasse og kolonihistorie? Er det relevant, eller er det ikke relevant? **Ordfører**: Det synes jeg da er yderst relevant. Det ville jeg da synes. Hvis man skal leve op til det formål, som Kunstakademiet har, skal man da også undervise i det. Der, hvor min frygt for, at åndsfriheden kommer under pres, er, når identitetspolitikken tager magten over, hvad man overhovedet må sige og ikke må sige, hvad man skal undervise i, og hvad man ikke må undervise i, og hvordan den undervisning skal foregå. Så er det, jeg frygter, at åndsfriheden kommer under pres – hvis det bliver for ensidigt og kun med den ene side af sagen. En god, faglig, solid uddannelse handler jo om at få belyst alle aspekter af det og ikke lade én holdning eller én diskurs eller én strømning definere, hvordan man underviser, eller hvordan en sag præsenteres for de studerende.
[108910] **Spørger**: Tak for det. Jeg bliver lige nødt til at få noget præciseret. Det lød et par gange under ordførerens tale, som om han sammenlignede det kristne kors med det muslimske tørklæde, som det i mange tilfælde bliver pålagt små piger at gå med. Jeg vil bare lige høre: Mener ordføreren og Parti_B virkelig, at de to ting kan sammenlignes? **Ordfører**: Jeg tror, min pointe er, at tørklædet, hvis det sidder på hovedet af en pige som hendes eget frie valg, ikke er noget, vi i Parti_B er imod. Men vi ved, at det i mange tilfælde sidder på hovedet af en pige som udtryk for social kontrol, og når det er det, er det forkert. Når et kristent kors hænger om halsen på en pige eller dreng i skolen, tænker jeg, at det er noget, vi næsten altid ved de selv har valgt. Hvis det i nogle enkelte tilfælde skulle være udtryk for social kontrol, ville vi selvfølgelig også være imod det. **Spørger**: Men det er jo tåbeligt at tro, at en pige på 6-7-8 år selv har valgt at få et tørklæde på. Hvis en pige på den alder bærer et tørklæde, er det, fordi hun er blevet indoktrineret til at gå med det, og det er jo fuldstændig forfærdeligt. Det er netop derfor, at det er nødvendigt at gøre op med det her en gang for alle. Vi kan jo ikke finde os i, at der er nogle piger, der på den her måde bliver undertrykt i deres eget hjem ved at blive tvunget til at gå med et tørklæde. **Ordfører**: Jeg er fuldstændig overbevist om, at der er mange religiøse grunde til at gå med tørklæde, og at man altså gør det ud fra sin egen overbevisning. Jeg er også helt sikker på, at der i mange tilfælde er tale om helt banal social kontrol. De to ting skal vi have skilt ad på det her område.
[94480] **Spørger**: Tak. Det er jo, fordi jeg ikke synes, jeg kan se, at ordføreren har brækket fingrene, og så ville jeg bare lige minde om, at man måske godt kunne tage telefonen og ringe og spørge nogle af de borgerlige partier, om de ville være med. Det kunne jo godt være, at vi gerne ville have været med i et forslag til vedtagelse, og vi har ikke hørt noget. Nu skal jeg jo passe på, hvad jeg siger, for jeg har selv hånden i gips. Med hensyn til det indholdsmæssige: Hvordan stiller Parti_A sig til begrebet teknologineutral klimapolitik? **Ordfører**: Jeg kan starte med at sige, at jeg ved, hvordan spørgeren har det. Jeg har selv brækket armen fire gange, så jeg er klar over, hvor bøvlet det kan være at rende rundt med sådan en arm. Og tillykke med medlemskabet af det nye parti og jeres nye plan. Altså, jeg tænker jo, at vi i den her kreds har haft flere møder, hvor vi har diskuteret 2025-målet, og det var også, før spørgeren selv bekendte kulør, og derfor ligger der, tænker jeg, ikke andet bag det, end at spørgeren også har mulighed for at tilslutte sig den aftale, som jeg også håber at spørgeren deler, nemlig en rigtig god og ambitiøs aftale. **Ukendt**: Ja, klimaloven kan vi jo i hvert fald sagtens tilslutte os, men nu må vi lige se, hvad vi stemmer i forhold til den der vedtagelsestekst, for nu hørte jeg den kun lige sådan. Jeg vil jo bare gøre opmærksom på, at vi gerne stiller os til rådighed i forhold til de her diskussioner. Når jeg spørger til en teknologineutral klimapolitik, er det jo, fordi man i den tidligere regering faktisk havde skrevet ind, at man gerne ville kigge på sådan noget som thoriumbaserede energikilder, saltkraftværker og den slags. Hvordan stiller den nuværende regering sig i forhold til det? **Ordfører**: Jeg vil sige, at vi jo fra starten har sagt, at vi har brug for nogle teknologier, som vi ikke kender endnu, og derfor har vi jo, som jeg også sagde i min tale, afsat store milliardbeløb til teknologier, som endnu ikke er færdigudviklet. Jeg må indrømme, at jeg ikke er ekspert i nogen af de teknologier, som spørgeren refererer til, og derfor kan jeg ikke blive skarpere på det. Men lad os endelig tage en snak om det.
[97389] **Spørger**: Jeg har et problem med velfærdsloven, og det er ikke, at den er for ambitiøs – det er, at den er for uambitiøs. Og det, som er det helt store problem, er jo, at den bund under velfærden, som bliver lagt, kun er det demografiske træk, som betyder, at velfærden kun lige akkurat holder skindet på næsen, i takt med at vi bliver flere unge og ældre, og at velfærden vil sakke bagud i forhold til velstandsudviklingen i samfundet, hvis velfærden kun bliver tilført midler svarende til det demografiske træk. Det er jo noget, som jeg og Parti_G har haft lejlighed til at diskutere mange gange med Parti_A. Vi forstår simpelt hen ikke, at man ikke tager det udgangspunkt, at udviklingen af vores velfærd skal følge velstanden i samfundet, som jo også indgår i det økonomiske grundforløb, i de fremskrivninger, som Finansministeriet benytter sig af. Så hvorfor laver man en velfærdslov, som lægger en bund, som ligger under det neutrale grundforløb, som Finansministeriet bruger i deres beregninger? Det burde jo være Finansministeriets grundforløb, der var det neutrale udgangspunkt. Altså, kan vi ikke få en bedre velfærdslov end det, der bliver lagt frem her? **Ordfører**: Spørgeren har som altid i både forhandlinger og spørgsmål styr på selv den mindste detalje, hvad angår nationaløkonomi – det synes jeg man skal kvittere for. Det ændrer ikke på, at når man som socialdemokrat står her på talerstolen og dermed også er ordførende for en regering, er der et økonomisk hensyn og en balance, som vi bliver nødt til at varetage. Det er derfor, at vi med loven her siger, at nu lægger vi en bund under velfærdsøkonomien og dækker det demografiske træk, men de prioriteringer, som vi har lavet på finansloven – i øvrigt i tæt samarbejde med hr. Rune Lunds parti, Parti_G – viser jo, at vi har en vilje til at investere yderligere i den offentlige sektor, at vi har en vilje til at lave minimumsnormeringer, at vi har en vilje til at investere i psykiatri, i folkeskole, i bedre ældrepleje. Så den politiske villighed er der, men pengene skal passe, og det er derfor, at vi kan strække loven, som bliver udgangspunktet, så langt, at vi dækker det demografiske træk. Resten må vi lave sammen med kloge prioriteringer. **Spørger**: Jeg synes bare, det er fjollet, nu vi står og diskuterer og skal lave en velfærdslov, at man så vil lave en bund under velfærden, som ligger lavere end det, som ligger i de neutrale fremskrivninger. Og jeg synes også, det er mærkeligt, når vi nu har haft to finanslove, både i 2020 og i 2021, hvor vi jo faktisk har leveret på mere end det velstandssikrede demografiske træk, hvilket vil sige, at vi laver en decideret genopretning af velfærden. Hvorfor kan vi ikke bare få den neutrale udvikling som bunden under velfærden? Det ville jo være det mest oplagte. Og når det ovenikøbet ligger i de neutrale fremskrivninger i Finansministeriet, kan vi gøre det, samtidig med at økonomien stadig vil være overholdbar. **Ordfører**: Jeg er personligt, og det ved jeg også gælder regeringen, stolt af de aftaler, vi har lavet med Parti_G og de andre partier bag finansloven, fordi de netop, som ordføreren også var inde på, ikke bare holder skindet på næsen i vores kommunale, regionale og statslige velfærd, men investerer i velfærd og gør velfærden bedre. Den slags aftaler, den form for prioriteringer vil vi gerne være med til at lave også fremadrettet sammen med de partier, som bakker op om regeringen, og som vil være med til at tage ansvar. Det, vi lover her, er en bund.
[100224] **Ordfører**: Mange tak, formand. Der er allerede sagt meget om den her sag. Der er spurgt og svaret en del i den her sag, men det afholder mig ikke fra at tage ordet endnu en gang, for jeg synes ikke, at der har været lydhørhed hos store dele af Folketingssalen. Vi har en justitsminister, som i det her spørgsmål omkring logning åbent har sagt: Overvågning giver frihed. Og med afstemningen om lidt bliver det officielt, af danmarkshistoriens mest omfattende overvågning fortsættes. Spørgsmålet omkring logning kan være svært tilgængeligt, og det er nemt at fortabe sig i tekniske termer, men hvis vi skærer helt ind til benet, er det åbenlyst, at der er noget ret fundamentalt på spil. Det handler om borgernes helt grundlæggende rettigheder. Og justitsministeren har jo en åben holdning om, at øget overvågning giver frihed – et udsagn, der jo i øvrigt får det til at løbe koldt ned ad ryggen på mig, men det betyder også bare, at der ikke er så meget at gøre ved at appellere til den side af salen. Men jeg vil så sige til mine kollegaer i Parti_B, Danmarks Liberale Parti, at der er jeg altså skuffet. Jeg havde håbet på, at et parti med samme liberale frihedselskende udgangspunkt som Parti_C kunne have været en alliancepartner i netop det her spørgsmål, for vores partier står i udgangspunktet på samme filosofiske og politiske fundament: at alle mennesker er født frie og lige i værdighed og rettigheder, og at det indebærer, at der ikke kan vælges og vrages mellem menneskerettigheder, ligegyldigt om de er belejlige politisk eller ubelejlige, eller hvad man i øvrigt måtte mene om rettighedsbæreren. Vi har netop også lige godkendt det ændringsforslag, som ministeren har stillet, og jeg er rigtig glad for, at der kom det ændringsforslag, som udskyder ikrafttrædelsesdatoen for lovgivningen, for sådan som det lå tidligere, var der rejst en tvivl, bl.a. hos mig og Parti_C, om, hvorvidt man som Folketing kommer til at vedtage lovgivning, hvor man simpelt hen spænder ben for, at en sag kan føres ved Højesteret. Der er nemlig en verserende sag, hvor regeringen er part i sagen, og derfor ville det have været meget underligt, hvis vi som Folketing vedtog en lovgivning, som gjorde, at appellanten i det tilfælde ville miste sit retlige interesse og sagen derfor ville blive lagt ned. Så jeg er glad for, at der trods alt, hvad angår ikrafttrædelsesdato, har været lydhørhed, og at det så er på plads. Tak. **Spørger**: Tak, og jeg har hørt det, som Parti_C mener om logning, og det har jeg også hørt på nogle af de samråd og tekniske gennemgange, vi har haft, og det er jo fint nok, at det er Radikale Parti_Bs holdning. Jeg synes bare, der er en facet, som man slet ikke rigtig kommer ind på her, nemlig at vi jo skal passe på, at vi ikke handicapper politiet i forhold til at opklare alvorlig kriminalitet i Danmark. Der kunne jeg godt tænke mig at høre Ordføreren, om Parti_C ikke er optaget af, at man f.eks. som i sagen fra Aalborg med Mia, der bliver dræbt, meget hurtigt fra politiets side har alle muligheder for og alle redskaber til at finde frem til, hvem der har dræbt den pågældende. Husker Parti_C det? Husker Parti_C det over for regeringen og det forslag om logning, der ligger – og også for fremtiden? **Ordfører**: Tak for muligheden for lige at slå det helt klart fast: Selvfølgelig har vi en opmærksomhed på, at politiets arbejde og opklaring også skal kunne ske rigtig hurtigt og effektivt. Andre europæiske lande har jo indrettet deres regler om logning på en måde, hvor man faktisk lever op til EU-retten. Der ser man jo, at opklaringsprocenten i forhold til kriminalitet ikke er faldet, og derfor kommer de to ting ikke til at stå i modstrid med hinanden: at vi indretter vores lovgivning, så den er lovlig, så at sige, og at politiet også kan gøre deres arbejde, og at opklaringsprocenten ikke falder. **Ukendt**: Jeg vil gerne overbevises om, at Parti_C har ret i, at man ikke handicapper politiet i forhold til den nuværende situation. Jeg kan sige, at vi fra Parti_Fs side fuldstændig er vagthunde over for, at vi netop beholder alle redskaber hos politiet. Der kan jeg bare konstatere ud fra den stemmeafgivning, som Parti_C har i den her sag, at det ikke er det, Parti_C står for. Der vil jeg bare gentage spørgsmålet: Vil Parti_C være med til at sikre, at man også i fremtiden har alle redskaber på hylderne hos politiet, så de lynhurtigt kan opklare drab, kidnapningssager og andre alvorlige sager hos politiet? **Ordfører**: Ja, Parti_C er interesseret i, at politiet har rigtig mange og effektive redskaber til opklaring. Men vores to partier, Spørgeren, har jo også et forskelligt syn på EU og EU-Domstolen. Der har vi det bare sådan, at når der ligger en dom, skal man selvfølgelig også fra dansk side indrette lovgivningen efter den. Når der fra EU's side bliver sagt, at man er nødt til at målrette logning, nytter det jo ikke noget, at vi i en dansk kontekst, når vi målretter logning, logger og overvåger 3,9 millioner borgere. Der er ikke særlig meget målrettethed over det.
[123711] **Spørger**: Tak for det. Jeg vil starte med at glæde mig over, at vi her har et forslag om ligestilling, hvor Parti_H er en af forslagsstillerne. Den røst har jeg manglet et par gange. Jeg var jo med, da Parti_H kæmpede imod ligestilling i forsvaret. Jeg kunne måske også nævne et par udtalelser fra politikere i Parti_H, hvor det kunne lyde, som om Parti_H ikke helt mener, at kvinder og mænd er lige og skal være ligestillede. Men lad nu det ligge. Kritiske røster kunne jo også anføre, at det her forslag måske ikke er så liberalt. Nu hørte jeg lige Parti_Hs ordfører sige, måske lidt overraskende, at det er meget vigtigt, at man deler alt i et ægteskab. Her er vi nok lidt mere liberale i Parti_B. Vi mener ikke, at Folketinget skal tvinge ægtepar til at dele deres månedsløn. Den kritiske liberalist kunne måske også anføre, at vi derfor heller ikke skal diktere, hvornår og hvordan et ægtepar skal dele pensionen ved skilsmisse. Den kritiske liberalist kunne måske også sige, at helt som Folketinget ikke skal indføre tvungen fællesøkonomi for ægtepar, skal man heller ikke tvinge fælles pension igennem; det må ægtefællerne selv bestemme ved en ægtepagt. Så det er jo ikke, fordi jeg skal afgøre Parti_Hs politik, men man kunne jo godt mene, at den slags synspunkter kunne høre hjemme i et parti, som hedder Parti_H. Men lad nu også det ligge. For i Parti_B ønsker vi ligestilling, og vi ønsker et rimeligt pensionssystem, der understøtter ligestillingen mellem kønnene, og derfor tager vi godt imod det her forslag fra Parti_H, SF og Parti_G. Det var jo netop det, man forsøgte, da man ændrede pensionsrettighederne tilbage i 2006, for dengang var tilstanden helt urimelig: Kapital- og ratepensioner skulle deles, og løbende livsbetingede pensioner skulle ikke deles. Den ene ægtefælle kunne udtage meget store pensioner, mens noget andet skulle deles mellem parret, og det gik ud over ikke mindst kvinder. Kvinderne indbetalte mere til arbejdsmarkedspensionen, fordi de var offentligt ansatte, og der var færre kvinder end mænd, der alene foretog en begrænset pensionsopsparing. Der var massevis af uligheder dengang. Ægtefællepensionsudvalget afvejede en række hensyn. Der var det hensyn, som taler for ligedeling, over for de pensionsmæssige hensyn, der siger, at hvis man har en indkomst og man ellers tager sig ordentligt af sin pension, så skal man kunne opretholde en nogenlunde tilsvarende indkomst, også efter man er stoppet på arbejdsmarkedet. Det var jo de hensyn, som udvalget prøvede at afbalancere, og derfor blev retstilstanden ændret, så man ikke skal dele rimelige pensioner, men man skal dele dem, som ikke er rimelige. Så er der nogle begrænsninger i forhold til kortere ægteskaber og andet, men det var for at sikre en større ligestilling mellem kønnene. Det var et kæmpe fremskridt dengang, særlig at kvinder netop kunne få større adgang til pensioner ved skilsmisse, men at de også kunne få bedre mulighed for at beholde deres egen rimelige pension. Den ligestilling har været vigtig for Parti_B. Vi ønsker som sagt et rimeligt pensionssystem, der understøtter ligestillingen mellem kønnene, og at familier kan indrette sig sådan, at den ene kan arbejde mere og den anden kan tage mere fri, at man altså kan indrette sig fleksibelt. Derfor skal vi have et rimeligt pensionssystem, og der er stadig væk udfordringer. Der er lønforskelle mellem kønnene. Der er selvfølgelig forskelle, når den ene tager mere ansvar derhjemme end den anden. Der er masser af forskelle i pensionsordninger. Jeg har det selv i mit eget ægteskab. Jeg har været heldig at få lov til at være i Folketinget, og her får vi pension. Min kone knokler mindst lige så meget med politik i regionen og i Danske Regioner, og hun får ingen pension. Det er da virkelig urimeligt. Nu har vi været sammen i 38 år, og vi finder ud af det, og vi kan jo heldigvis løse det med en ægtepagt, men det er da vigtigt hele tiden at se på, om de her grænser for rimelighed er rigtige, og det er meget komplekst. Der er masser af juridiske og tekniske ting, der skal afklares. Som ministeren og Ordføreren har sagt det, tog det 8 år, sidst man dykkede ned i det her; det er stærkt indviklet, og derfor tager det tid at kigge på. Så når vi har et beslutningsforslag, der siger, at det her fikser vi lige nu, her i den her folketingssamling, så er det jo ikke realistisk, og derfor kan vi jo ikke stemme for. Men vi ønsker da og med den åbenhed, ministeren har udtrykt, at få set på, om de her rimelighedsgrænser er rigtige. Lad os kigge på det – det vil tage lidt tid – og lad os så komme tilbage her i salen og se, om vi skal lave noget om. Tak for ordet. **Spørger**: Tak. Altså, det er meget sjovt at se, hvordan det kan være lidt svært at forklare, hvordan man skal være liberal, når Ordføreren lige har skiftet over til at blive liberal og lige har været radikal. For at kalde gennemsnitlig lønforskel mellem mænd og kvinder for en generel udfordring er meget ikkeliberalt, hvis man ikke kerer sig om, hvad folk vælger, og at de skal vælge frit. Det er selvfølgelig noget helt andet, hvis det skyldes diskrimination. Ordføreren siger, at jeg mener, at vi skal diktere, om man skal dele pension. Jeg har ingen holdning til, om folk skal dele pension med hinanden. Jeg mener bare ikke, at vi politikere skal have lavet en særstatus på pensioner, som det er i dag. Og jeg mener fuldstændig, som ordføreren nævner, at det skal parrene jo selv bestemme. Men hvorfor er det så, Parti_B mener, at parrene som udgangspunkt skal bestemme, at pensionerne skal undtages? Hvorfor er det det, som ordføreren mener er liberalt, altså at vi skal have en grundholdning, der hedder: Vi har formuefællesskab, men folk kan bestemme selv, men pensionerne undtager vi lige, for det må være det liberale svar? Jeg tror ikke, der er nogen liberal filosof, der har siddet og tænkt: Det er sådan, ægteskabslovgivningen skal skrues sammen. **Ordfører**: Jeg vil starte med at sige, at jeg har været liberal hele mit liv – meget liberal hele mit liv, socialliberal, og nu er jeg også liberal i Danmarks Liberale Parti. Så det liberale er afgørende for mig. Og det var derfor, jeg ikke kunne lade være med lidt drillende at sige, at det måske ikke er et særlig liberalt synspunkt at sige, at man skal tvinge folk til at dele noget. Men det er jo forkert, som ordføreren siger det, at pensioner er undtaget. Det er de ikke. Der er to bestemmelser, som sikrer, at man skal dele pension, hvis der har været fællesskabshensyn undervejs i et ægteskab, som gør, at den ene har taget mere ansvar for fællesskabet i hjemmet end arbejdsmarkedsindtjeningen. Og der er et rimelighedshensyn, som siger, at rimelige pensioner kan man beholde, men de urimelige skal man dele. Så der er jo netop ikke en fuld undtagelse. Men om vi skal kigge på grænserne for rimelighed, er et godt spørgsmål, og det har ministeren åbent sagt at regeringen ønsker at gøre. **Spørger**: Jamen så lyder det, som om Parti_B netop gerne vil blande sig i, hvordan det skal fordeles. For det, ordføreren ridser op der, er undtagelsen til undtagelsen. Hovedreglen er: Alt gælder. Undtagelsen fra reglen er: Pensionsopsparinger gælder ikke. Undtagelsen til undtagelsen er den lille del af praksis, som ordføreren ridser op. Så det er politisk besluttet, at pensionerne ikke tæller med. Det er udgangspunktet, at pensioner ikke tæller med, selv om hovedudgangspunktet er, at alt skal tælle med. Hvorfor er det, at Parti_B har det synspunkt, hvis man mener, at folk skal bestemme selv? Det er jo meget nemmere at sige, at standardkontrakten er: Alt er med. Hvis I vil noget andet, så aftal lige, hvad I vil. **Ordfører**: Vi ønsker ligestilling, også med et pensionssystem, og det hensyn skal afbalanceres mod et liberalt synspunkt, der hedder, at folk skal bestemme selv. Og det afbalancerer man netop fornuftigt ved at have et fællesskabskrav og et rimelighedskrav i delingen af pensioner. Men om grænserne står helt rigtigt, skal vi da kigge på. Så ja, vi ønsker at have ligestilling og vil blande os. Men jeg vil igen anføre, at Parti_H jo ønsker at gå langt videre og så sige til to 60-årige mennesker, som lige er blevet gift og derefter bliver skilt et halvt år efter, at så skal alt deles. Det er jo virkelig et indgreb, der vil noget. Og der er det, Parti_B siger, at vi skal have nogle balancer.
[107804] **Ordfører**: Tak for det formand. Det er rigtigt, at det er forslaget om inflationshjælp til økonomisk udsatte børnefamilier, og det er jo, kan man sige, både godt og skidt, at vi har stået her før. Det er jo et udtryk for, at der er for mange, som bliver ramt af de stigende priser, og som har svært ved at få enderne til at mødes, men det er jo også et udtryk for, at vi som Folketing, som flertal, nogle gange helt bredt, nogle gange ret bredt, som det her, nogle gange smallere, har valgt at gå ind og hjælpe nogle af de grupper i vores samfund, som er hårdest ramt af de stigende priser. For vi ved jo, selv om inflationen nu er på vej ned, at prisstigningerne stadig er høje – også selv om de altså er mindre stigende, end de har været – og at det rigtig mange steder er svært at få enderne til at mødes. Derfor har vi lavet en aftale om en håndsrækning til pensionisterne, til nogle af forsørgerne på su, til børnefamilierne og til nogle af dem, der har varmekilder, som er steget meget i pris. Og det, som vi behandler her i dag, er lige præcis en håndsrækning til nogle af de mest udsatte børnefamilier, som jo eksempelvis er nogle af dem, der er i kontanthjælpssystemet. Med den aftale, som vi har lavet, udstrækker vi også hjælpen til, at man kan være berettiget til den, hvis man f.eks. er på ressourceforløbsydelse. Det er jo også en ydelse, som det kan være svært at leve for – al den stund at den er på kontanthjælpsniveau – når man er forsørger på ressourceforløbsydelse, og hvis man går og venter på at blive afklaret til et fleksjob eller måske en førtidspension eller noget andet. I den aftale, som er lavet mellem regeringen, SF, Parti_C og Parti_I, går vi så ind og siger, hvordan vi – om man så må sige – målrettet kan afbøde nogle af konsekvenserne for nogle af de familier. Det handler om i omegnen af 40.000 familier, og det handler om godt 60.000 børn, og der er også en stor del af de her familier, som er relativt nytilkomne ukrainere, og som selvfølgelig også har haft svært ved at håndtere de regninger, der er kommet. Og jeg er rigtig glad for, at det er lykkedes os at lave en aftale, hvor vi giver en hjælp til de udsatte børnefamilier, og jeg er også glad for, at det er lykkedes at lave det bredere end bare i regeringen. Men det er jo også klart, at det her har været en diskussion på tværs af Folketingssalen i lang tid, og nu landede vi på en aftale, hvor vi kan udbetale en hjælp til børnefamilierne, og vi landede også på en model, hvor vi kan udbetale hjælpen relativt snart. Det betød ret meget for de partier, der sad omkring bordet, at vi eksempelvis ikke skulle lave en meget lang ansøgningsproces, at vi ikke skulle ind og vurdere familierne individuelt, både fordi vi ved, at der er et længere tidsforløb, hvis man skal vente på, at familierne bliver vurderet individuelt, og fordi vi også ved, at der er nogle af de familier, som måske i virkeligheden har ret meget brug for det her, men som ikke ville få løftet opgaven med at få ansøgt, og som dermed ikke ville få den hjælp, hvis det var baseret på en ansøgningsrunde. Så Parti_A støtter forslaget her. **Spørger**: Vi så jo senest med sagen om varmechecken, hvordan støtten gik til familier, som den ikke helt var tiltænkt. Og ordføreren siger, at det her går til de mest udsatte og dem, der er hårdest ramt. Så jeg vil egentlig bare høre, om Ordføreren ikke kan bekræfte, at der også er folk med en husstandsindtægt på over 1 mio. kr., som kommer til at få det her. Altså, det er kommet frem, at det meget konkret er 571 husstande, der har en indtægt på over 1 mio. kr., som får det her. Synes man ikke som socialdemokrat, at det måske lidt er en forkert målgruppe at give en støtte, når man kan have en indtægt på over 1 mio. kr. og så stadig væk få den her check? **Ordfører**: Det er klart, at sigtet med det her jo er at hjælpe de børnefamilier, som har det sværest. Det er også rigtigt, at det jo er det, som støtten gør. Og så er der en lille gruppe, vil jeg sige – den findes, som Spørgeren rigtigt siger – hvor man, om man så må sige, risikerer, at der er nogle, der modtager den, f.eks. fordi de er på ressourceforløbsydelse, som jo ikke er høj, men som heller ikke er ægtefællemodregnet. Der kan man godt opleve familier, hvor man altså er på ressourceforløbsydelse, som er en lav ydelse, men hvor man måske er gift med en, der har en højere indtægt. Men hvis vi skulle have gjort det modsatte, nemlig at sikre, at der ikke var en eneste, der kunne risikere at få en hjælp, som de ikke havde så hårdt brug for, ville det have taget længere tid at udbetale støtten, og så ville de 99 pct. af modtagerne, som har meget brug for en håndsrækning nu, skulle vente længere tid på at få udbetalt støtten. Og det var baggrunden for, at man valgte den her model, og det er sådan set gjort, fordi det var vigtigt for os, at det også gik stærkt. **Spørger**: Man kan jo godt synes, at man skal hjælpe dem, der er hårdest ramt af inflationen, men anerkender man ikke, at det måske også kan virke ret provokerende på dem, der så ikke får checken, men som stadig væk sidder svært i det? Og det er jo fair nok, at man ikke kan hjælpe dem alle sammen, men så er der nogle, der har en husstandsindtægt på over 1 mio. kr., som så skal have en check af staten. Altså, det er over 500 familier, der har over 1 mio. kr., og som er ret rige og godt polstret til at kunne stå inflationskrisen igennem, og de skal så have støtte af staten. Burde man ikke måske lige tænke sig lidt om, i forhold til om den her model rammer rigtigt? **Ordfører**: Vi hjælper over 40.000 familier, og det, vi har sagt, er, at vi ønsker at hjælpe dem, der er i kontanthjælpssystemet, og så ønsker vi at hjælpe nogle af dem, der eksempelvis er på ressourceforløbsydelsen, som er kontanthjælpslignende, altså på samme niveau. Og det er det, man har valgt som udgangspunkt, fordi det alt andet lige er dem, der har de laveste indtægter. Men ja, man kan sagtens argumentere for, at man skulle ind og vurdere familierne individuelt; så ville det bare betyde, at de 99 pct., som har behov for at få støtten, ville skulle vente længere på, at man skulle have sorteret den ene procent fra. Og derfor vil jeg sige, at jeg anerkender fuldstændig, at det er en afvejning: Hvor meget bureaukrati vil man lave, hvor meget krudt vil man bruge på det, hvor lang tid må det tage, og hvor meget må det forsinke den hjælp, der er til de børnefamilier, som har brug for den? Og der valgte vi at bruge den her model, fordi den også hurtigt kan få hjælpen ud til de familier, hvor langt størstedelen af dem jo faktisk har meget brug for det.
[122692] **Spørger**: Mange tak, formand. I Parti_D ønsker vi at flytte Kærshovedgård til udlandet. Situationen omkring udrejsecenteret, som huser udvisningsdømte kriminelle udlændinge og afviste asylansøgere, er uholdbar. Den ene utryghedsskabende episode efter den anden sker til stor utryghed for naboerne omkring Kærshovedgård. I medierne kan vi læse om indbrud og tyveri på akutmodtagelsen i Herning og senere fundet af 13 stjålne computere på Kærshovedgård. Der foregår salg af rusmidler, og der var en afsløring af en kæmpe narkosalg på Kærshovedgård, hvor fem beboere blev fængslet. Vi har kunnet læse om en skudepisode på Kærshovedgård, der ifølge anklageskriftet bragte fire personers liv i fare. Og flere af de indkvarterede på udrejsecenteret har myndighederne endvidere mistet overblikket over hvor befinder sig. En andel af dem er senere blevet lokaliseret i misbrugsmiljøet i København. I april 2024 udspillede der sig endnu en forfærdelig sag, hvor en beboer under narkopåvirkning kørte en modkørende 55-årig kvinde ihjel. Det er jo fuldstændig grotesk, hvad der foregår i og omkring Kærshovedgård. Nu må nok være nok, og derfor ønsker Parti_D at flytte Kærshovedgård til udlandet. På mit udvalgsspørgsmål omkring muligheden for en flytning inden for rammerne af Danmarks internationale forpligtelser svarede ministeren, at det ikke umiddelbart kan udelukkes, at der inden for rammerne af Danmarks internationale forpligtelser kan etableres et udrejsecenter i udlandet under dansk jurisdiktion. Der har tidligere været afprøvet andre placeringer af Kærshovedgård i Danmark. Det medførte massiv kritik og modstand fra lokalsamfundet. Det vidner om, at det er upopulært at placere et udrejsecenter som Kærshovedgård de fleste steder, hvis ikke alle steder i Danmark. Jeg håber derfor på Folketingets opbakning til, at regeringen skal arbejde for at etablere et udrejsecenter i et tredjeland, så der kan sikres en holdbar løsning for de naboer, der hver dag lever tæt på Kærshovedgård, og også for det danske samfund som helhed. Jeg glæder mig til debatten. Tak for ordet. **Minister**: Tak for ordet, formand, og også tak til forslagsstillerne for det her beslutningsforslag, som handler om, at regeringen bliver pålagt at fremsætte et lovforslag i dette folketingsår for at etablere et udrejsecenter for udvisningsdømte uden for Danmarks grænser under dansk jurisdiktion. Lovforslaget skal have til hensigt at fjerne de kriminelle fra de danske udrejsecentre. Overordnet vil jeg sige, at jeg er enig med forslagsstillerne i, at det ikke er uden udfordringer at have udvisningsdømte udlændinge indkvarteret i Danmark, og det har vi jo også diskuteret i forbindelse med det tidligere forslag på dagsordenen. Jeg er også enig med forslagsstillerne i, at de kriminelle udlændinge sådan set burde rejse hjem – det er jo det, de er forpligtede til – udvisningsdømte har ikke noget lovligt ophold i Danmark, og derfor er det vores opgave at arbejde for, at de rejser hjem der, hvor de kommer fra. Der er nogle, som ikke umiddelbart kan udsendes, og de vil blive indkvarteret på et udrejsecenter, hvor de som udgangspunkt bliver pålagt opholds- og meldepligt. En del af de udvisningsdømte vil efter afsoningen være indkvarteret på Udrejsecenter Kærshovedgård, og det er selvfølgelig helt uacceptabelt, at beboerne i området omkring Kærshovedgård skal opleve kriminalitet og en meget stor utryghed i lokalområdet. Derfor synes jeg grundlæggende også, det er en god idé at etablere et udrejsecenter uden for EU's grænser for udlændinge, der ikke har lovligt ophold, men altså ikke nødvendigvis kun for kriminelle udlændinge. Det er også en idé, som jeg har haft sammen med 14 andre af min kollegaer inden for EU-området, altså ministre, som har at gøre med udlændinge, eller indenrigs- og justitsministre af forskellig art. Vi sendte et brev til Europa-Kommissionen i maj måned med bl.a. det her forslag om, at udsendelse af udlændinge uden lovligt ophold, herunder kriminelle udlændinge, er en udfordring, som mange medlemsstater står med, og jeg mener derfor grundlæggende ikke, at Danmark er tjent med at gå enegang på det her område, og jeg mener også, at der er nogle begrænsninger, i forhold til hvad vi som enkeltland vil kunne gennemføre. I stedet tror jeg på, at vi skal lave det sammen med vores europæiske partnere og også på den måde skabe en reel og gennemgående forandring, som en gang for alle giver de europæiske lande de nødvendige værktøjer for at kunne udsende udlændinge, som ikke har lovligt ophold i Danmark eller andre europæiske lande. En af disse løsninger kunne være et udrejsecenter i et tredjeland for udlændinge uden lovligt ophold. Etableringen af et udrejsecenter i et tredjeland medfører imidlertid en række juridiske, økonomiske og praktiske problemstillinger, som skal håndteres inden en eventuel etablering. En ordning vil selvfølgelig altid skulle være i overensstemmelse med Danmarks internationale forpligtigelser. Vi er i gang med at udbore de her problemstillinger i et samarbejde med andre medlemslande og sammen med EU, for Danmark står ikke alene med den opfattelse, at der er behov for nye løsninger til at adressere EU's udfordringer med migration. Det fremgik bl.a. af kommissionsformand Ursula von der Leyens brev til stats- og regeringschefer i oktober, at der skal udvikles innovative veje til at bekæmpe irregulær migration, herunder muligheden for det, man kalder return hubs, altså udrejsecentre eller udrejsesteder, som selvfølgelig er noget, som vi i Danmark bakker op om. Så for at opsummere det forstår jeg egentlig godt og jeg deler forslagsstillernes ønske om, at domsudviste kriminelle udlændinge udrejser, og jeg er enig i, at det ikke er uden udfordringer, og at der er klare problemer med at have dem indkvarteret i Danmark, men jeg mener også, at den mest effektive løsning vil være en fælleseuropæisk løsning, når det kommer til at lave aftaler med tredjelande om bl.a. et udrejsecenter for folk, der ikke har lovligt ophold, herunder udvisningsdømte. Derfor kan jeg ikke støtte beslutningsforslaget, men jeg ser frem til debatten her i dag. **Ukendt**: Tak, og tak for talen fra ministeren. Lige til at starte med blev jeg rigtig glad over at høre, at ministeren synes, det er en rigtig god idé at etablere et udrejsecenter i et tredjeland, og jo dermed bakker op om, at et udrejsecenter som Kærshovedgård skal flyttes til udlandet. Så blev jeg lidt forvirret over det sidste, ministeren sagde, og blev lidt i tvivl om, hvor ministeren står henne. Så jeg kunne egentlig godt tænke mig at høre, om det, at vi får flyttet Kærshovedgård til et tredjeland, er noget, ministeren vil arbejde for. Altså, vi har jo tidligere lavet aftaler om fængselsafsoning i Kosovo, så derfor tænker jeg, også på baggrund af det svar, jeg fik fra ministeren, på et udvalgsspørgsmål, at det er noget, der godt kan lade sig gøre. Så vil ministeren trække i arbejdstøjet og arbejde for det her? **Minister**: Som jeg siger, arbejder vi sammen med en række andre europæiske lande – jeg tror såmænd, det er et flertal af landene i EU – for at sikre en fælles europæisk løsning på det her problem. Det er selvfølgelig et problem i Danmark, men for en række af vores partnere i EU er det et langt, langt større problem, i hvert fald antalsmæssigt, end det, vi har. Så der er en klar udfordring i forhold til udvisningsdømte overalt på kontinentet. Det, jeg bare vil sige i forhold til min egne erfaringer, også efter at have besøgt lande, hvor man har modtagecentre, bl.a. nogle af dem, som vi har samarbejdet med, så er der umiddelbart ingen interesse for at lave aftaler. Det har jeg aldrig oplevet nogen steder, hvor jeg har været, og man kan sige, at hvis man refererer til den aftale, der er med Kosovo om at leje et fængsel dernede, så er det jo også noget, som har givet ret meget debat i Kosovo, i forhold til om man bliver endestation for nogle. Så jeg tror umiddelbart, det er svært for Danmark alene at lave den type aftaler. **Spørger**: Nu drejer det her sig jo ikke om et modtagecenter i et tredjeland. Det her drejer sig om et udrejsecenter i et tredjeland. Der er jo stor forskel, så jeg håber, at ministeren vil arbejde videre med det her. Men nu, når jeg har ministeren, har jeg faktisk også et spørgsmål i forhold til lidt skriveri, vi har haft i forbindelse med nogle spørgsmål omkring det her med den her statsstøtte. For det undrer mig, at ministeren ikke vil efterprøve den her statsstøtteproblematik i EU, når Danmark jo har taget fejl to gange inden for halvandet år i forhold til åben dør-ordningen og kunstnermoms. Altså, jeg tænker på de naboer til Kærshovedgård, som gerne vil tage imod kompensation og afgive deres ejendom. De skal forpligte sig på ikke at drive virksomhed fremover. Hvorfor vil ministeren ikke afprøve den her problematik i EU? **Minister**: Jeg tror, jeg vil forholde mig til det, som vi diskuterer i dag, nemlig et udrejsecenter i et tredjeland. Jeg er meget klar over forskellen på et modtagecenter og udrejsecenter. Det er to helt forskellige ting. Det, jeg siger, er, at der er lande, som er positive over for et modtagecenter. Der er sågar lande, der måske allerede har et modtagecenter, men som, samtidig med at de er positive over for den model, altså at man tager folk ind, mens de får sagsbehandlet deres sager, er meget kritiske over for at lave et udrejsecenter – altså et sted, hvor der ender kriminelle udlændinge fra andre lande. Så dem, som måske er positive over for det første, er ifølge mine oplevelser i hvert fald også negative over for det andet.
[95763] **Spørger**: Jeg havde besøg af en skolelærer forleden, som fortalte mig, at han har en usynlig elev i klassen. En usynlig elev er sådan en elev, der egentlig går i klassen, men ikke er der og ikke har været der længe. Den her elev har ikke været der i et år, fordi eleven har skolevægring, har angst og ikke kan komme ud af sit hjem. Der er rigtig mange af den slags elever, som ikke får den hjælp, de har brug for. Når lærerne melder det ind til kommunen, drukner det i sagsbehandlingen eller i manglende tid til de her børn, og derfor ønsker vi at ændre lovgivningen, sådan at det i de tilfælde, hvor børn har akut angst eller der er brug for en akut indsats, ikke er sådan, at kommunerne kan give en indsats. De skal give en indsats i de her meget grelle og akutte tilfælde. Vil det være noget, Parti_D vil være med på, særlig set i lyset af den stigende mistrivsel, der har været hos mange børn her under coronanedlukningen? **Ordfører**: Det er jo bare et rigtig vigtigt og super svært emne, for hvordan er det lige, vi forholder os til det, hvor er niveauet, hvor ligger det, og hvordan skal vi så håndtere det? Jeg er jo enig i, at hvis man oplever, at der er børn, der mistrives og har skolevægring, så skal der sættes ind og gøres en indsats. Nu har vi lige haft en snak om kommunerne, og hvis jeg nu siger, at det skal kommunerne, så får jeg nok at vide lige om lidt, at jeg, hvis jeg ikke sætter 1 mia. kr. af til det, så er fuldstændig uansvarlig. Men vi skal i hvert fald have en snak med kommunerne og KL – og det kan man jo gøre i forhandlingerne med KL – om, hvordan vi sikrer, at man tager sig af de børn, som har det rigtig skidt. **Spørger**: Nu kan jeg jo forstå på debatten, at Parti_D har den store pengepung fremme i andre sammenhænge, og så tænkte jeg, at jeg ville høre, om man så havde en principiel modstand mod at kræve, at hvad angår de her børn, der simpelt hen er fraværende fra skolen i længere tid, fordi de ikke får den rigtige hjælp, siger vi herinde fra Folketinget sammen med kommunerne, at der skal der leveres. Der skal der være en hurtig indsats, sådan at der ikke går år, før børnene kan få hjælp. **Ordfører**: Nej, det har vi ikke en principiel modstand imod. Det er bare svært for mig her fra talerstolen at sige præcis, hvordan vi skal håndtere det. Men jeg vil meget, meget gerne tage en snak om det. Det er da dybt alvorligt. Det handler om børns liv og den fremtid, de får, hvis de ikke er i skole i hele og halve år. Selvfølgelig er det alvorligt, og det vil jeg rigtig gerne snakke med spørgeren om.
[109319] **Spørger**: Det var faktisk spørgeren fra LA, der lige fik mig til at tage ordet. For jeg havde næsten gættet svaret fra ordføreren – det der med, at systemet skulle have lov til at bestemme, om det skulle realiseres, og om folk skulle have lov til at gå derhjemme, eller om de ikke skulle, for systemet før mennesket er jo parolen. Men virkeligheden for en med erfaring fra kommunen er, at der, hvor man lige pludselig ser velvilligt på, at de passer selv, er der, hvor man ikke lige gider at bygge en ny børnehave. For det er jo der, man gør det. Det er også det, som ordførerens egen familie bliver udsat for. Det er jo, at de her dagplejere også bliver sparet væk. De bliver så sjovt nok sparet væk, når børnehaven mangler folk. Er ordføreren så ideologisk, at det bare er sådan en system før menneske-tankegang, som egentlig bidrager til, at der ikke skal stemmes for det her? **Ordfører**: Jeg hylder faktisk det her med, at man ude i kommunerne har mulighed for at træffe en beslutning. Om man vil det eller ej, er det op til det lokale demokrati og den påvirkning, man kan skabe derude. Når dagplejerne er pressede i dag, tror jeg det skyldes mange forskellige ting, bl.a. er rekruttering rigtig svær. Noget af det, jeg glæder mig over, er, at man i forbindelse med en af hjælpepakkerne ved corona har givet et øget fradrag til dagplejerne, fordi de har haft en øget udgift, fordi de jo har passet børnene hjemme og haft nogle høje energiudgifter. Så på den måde har der været en fremstrakt hånd til dagplejerne herfra. **Spørger**: Nu skal vi slet ikke starte diskussionen om, hvordan man har kompenseret private under corona. For det lyder jo godt, men det var nok ikke sådan helt så fantastisk i virkeligheden, hvis vi spørger alle dagplejere. Men jeg bliver bare nødt til at falde tilbage til det der med, hvorfor det er kommunen. Hvorfor er det ikke Folketinget? Så vidt jeg husker, er Folketinget stadig væk den øverste offentlige myndighed – dem, der kunne tage sådan de generelle beslutninger. Vi kan da godt træffe den her beslutning. Hvis ordføreren er så positiv, som jeg så må forstå han er, over for, at kommunen skal træffe de rigtige beslutninger, så kan vi jo lige så godt nappe den herindefra og sige: Det er en fantastisk beslutning, lad os stemme for. **Ordfører**: Det er fuldstændig rigtigt, at det er en politisk beslutning, hvem der i sidste ende skal gøre det her. Jeg synes, det har stor værdi, at vi har et kommunalt selvstyre derude, der kan bestemme nogle ting, og et lokalt demokrati, der virkelig blomstrer og lever. Det synes jeg vi skal værne om, og derfor synes jeg, beslutningen fortsat skal ligge ude i kommunerne.
[99743] **Ordfører**: 635 var det antal danskere, der sidste år fik afslag på at bo med den person, de elsker, i deres eget land, Danmark – afslag, fordi ægtefællen er fra et ikke-EU-land. Selv om folk kan forsørge sig selv, selv om folk ikke har gjort noget kriminelt, får de alligevel besked på, at de må flytte væk fra deres fædreland og udleve deres familieliv i udlandet. Det eneste, folk har gjort galt, er at forelske sig i en udlænding. Lad mig fortælle historien om Nicole. Hendes far er dansk og forsørger sig selv; han arbejder som cykelsmed. Moren er fra Filippinerne og kom til Danmark som au pair, og da Nicole blev født, arbejdede moren som rengøringsassistent på det lokale hospital. Nicoles forældre fik nej til familiesammenføring. Derfor valgte familien som den sidste udvej, at Nicole skulle søge familiesammenføring med sin mor. Dengang var hun 5 år og gik i børnehave, og forældrene forsørgede sig selv. Alligevel fik Nicole nej til at bo med sin mor i sit eget og hendes fars fædreland. De kunne tage til Filippinerne, hvis de gerne ville bo sammen. En lille pige! Hvad i alverden bilder vi os ind? I dag er Nicole 8 år og har efter års kamp vundet sin sag, fordi menneskerettighederne beskyttede hende, da hun blev 7 år. Så må hun nemlig ifølge menneskerettighederne bo med sin familie i Danmark. Det giver ingen mening. Og jeg skammer mig over, at vi behandler danskere, ikke mindst små børn, på den måde, bare fordi de har fundet kærligheden eller har en forælder fra et land, som et flertal her i Folketinget ikke bryder sig om. Der er ikke sund fornuft i de regler, som rammer danskere, som er så – i citationstegn – uheldige at finde kærligheden i udlandet. År efter år har man her i Folketinget konkurreret om, hvem der har den strammeste udlændingepolitik. Ingen, heller ikke Parti_C, ønsker fuldstændig åbne grænser og ingen regler. Men er alle de regler, vi har fået gennemført de sidste 20 år, fornuftige og rimelige, ikke mindst for vores egne borgere, der på studiet, på ferien, på arbejdet, på internettet eller bare her i Danmark finder deres livs kærlighed i en udlænding? Hvorfor skal de rammes og sendes ud af landet, hvis de vil bo i deres eget land med deres familie? Jeg synes, det er forkert. Fakta fra ministerierne viser, at de danskeres ægtefæller er mindre kriminelle end danske statsborgere. De må ikke modtage sociale ydelser i de første mange år, flertallet er i beskæftigelse efter få år, og ifølge Finansministeriet er de et økonomisk bidrag på 75 mio. kr. om året. Så det er en myte, at dansk-internationale par skulle udgøre et stort problem. Til gengæld udgør de nuværende regler et meget stort problem for de danskere, hvis eneste brøde er, at de har fundet kærligheden i et menneske, hvis herkomst er uden for EU. Derfor skal jeg på vegne af Parti_C og Parti_G fremsætte følgende: Forslag til vedtagelse »Folketinget konstaterer, at vi i dag har en lovgivning, som forhindrer danskere i at bo i deres eget land med den, de elsker. Alene i 2021 blev 635 danske eller nordiske statsborgere meddelt, at deres ægtefælle ikke var velkommen i Danmark. Folketinget pålægger regeringen at fremsætte forslag om ændring af udlændingeloven, således at danskere får en reel mulighed for at etablere sig i deres hjemland, uanset at de har fundet kærligheden uden for landets grænser.« (Forslag til vedtagelse nr. V 38). **Ordfører**: Det var mig, der ikke havde trykket på knappen. Tak for at rejse den her debat. Jeg ville også synes, det var ærgerligt, hvis ordføreren ikke fik et spørgsmål, for det her er en relevant debat. Jeg bliver nødt til at kæde det sammen med det, ordføreren og ordførerens parti jo har været ude at sige, nemlig at man simpelt hen ikke vil pege på Spørgeren som statsminister, fordi man mener, det er en for egenrådig regering, og der er masser af grunde til det. En af grundene er netop også, at man sådan set ikke har kunnet rykke regeringen, Parti_A på det udlændingepolitiske spørgsmål. Så vil jeg gerne høre ordføreren, hvordan Radikale mener man vil få lempeligere regler ved f.eks. at pege på en blå statsministerkandidat. **Ordfører**: Det er det, vi vil afsøge i forhandlingerne. Nu var det jo partiet Parti_B, der var de første i den her sag til at gå ud og sige: Lad os se på reglerne. Det var i øvrigt også Spørgeren. Så det må forhandlingerne vise. Det er klart, at vi ikke har tænkt os at føre udlændingepolitik sammen med Parti_K og Parti_F, når de vil ud af menneskerettighedskonventionen. Nu nævnte jeg i min tale en sag, hvor det faktisk var menneskerettighederne, der havde sikret, at en lille dansk pige kunne bo med sin familie. Vi vil forsøge at trække Parti_B og Parti_D ind mod os, ligesom vi vil forsøge at trække Parti_A hen mod os. Det er det, der er essensen i vores melding. **Spørger**: I Parti_L har vi sådan et ambivalent forhold til jeres udmelding. På den ene side er vi glade, for i de sidste 2 år har vi jo igen og igen sagt til støttepartierne: Træk støtten, træk støtten, I kan rykke noget. Da stod alle støttepartierne sammen. Men nu siger Parti_C: Okay, vi kan i hvert fald ikke fortsætte med at sige, at vi støtter Ordføreren som statsminister uanset hvad. Så langt er vi glade. Der, hvor kæden så på den anden side hopper af, synes vi, er, at man så åbner op for at pege på en blå statsminister, for det bliver det i hvert fald ikke bedre af. Derfor vil jeg opfordre Parti_C til at sige: Lad os gå sammen, alle partier, og sige, at vi nægter at pege på en statsminister, der vil føre en umenneskelig udlændingepolitik. **Ukendt**: Essensen er, at vi vil gå derhen, hvor vi kan få mest indflydelse. Og hvis Parti_A ændrer kurs og vil være med til at føre en anden udlændingepolitik, er vi selvfølgelig tættere på at kunne lade Parti_A fortsætte. Men hvis ikke det kan lade sig gøre, vil vi da selvfølgelig afsøge, hvad andre statsministerkandidater vil være med til. Det er jo for at få politik igennem. Det tror vi ikke løser sig, ved at man låser sig fast i en blok, tværtimod.
[99050] **Spørger**: Jeg tror, at når vi bliver ved med at bore i det her med Arnepensionen, er det, fordi vi ikke rigtig oplever en forståelse for de mennesker, som den er tænkt til, en forståelse for, at man efter et langt arbejdsliv ikke ønsker den ydmygende situation, det kan være, at gå via jobcenteret og forklare sin elendighed for så at blive berettiget til at få en førtidspension eller komme på en seniorpensionsordning. Derfor har vi ønsket at give det som en ret. Jeg anerkender selvfølgelig, at det er en ærlig politisk prioritering, at man gerne vil give det her som topskattelettelser i stedet for. Men når jeres politiske ordfører, Mette Abildgaard, siger, at Arnepensionen næsten er et liv i sus og dus, og anklager Parti_A for at love guld og grønne skove til en bestemt gruppe danskere, som om Arnepensionen skulle give adgang til en luksustilværelse, så spørger jeg ordføreren igen, om han opfatter en ydelse på knap 14.000 kr. om måneden før skat som guld og grønne skove. **Ordfører**: Nej, det gør jeg ikke. Og jeg tror heller ikke, at det er blevet sagt på den måde, altså som om det skulle være et udtryk for, at var en luksustilværelse, man ville få, med de ydelser, som følger af Arnepensionen. Men det er jo en urgammel diskussion mellem Parti_A og Parti_D, og den har været der lige siden 1800-tallet, altså alt det her med, om rettigheder skal være universelle, dvs. til alle, eller om de skal være målrettet folk, som virkelig har behov for dem. Der har vi jo altid været tilhængere af, at vi målretter ydelser til folk, der har behov for dem. Så der er jo ikke noget som helst nyt i den diskussion. Jeg tror, at hvis man fik folketingsmedlemmer fra 1800-tallet til at dukke op til diskussionen, ville de kunne genkende positionerne for Parti_D – eller Højre, som det hed dengang – og Parti_A. Så den uenighed bliver nok ved med at være der. Vi mener altså ikke, at man skal bede folk om at gå på arbejde hver dag og betale skat for at give ydelser til nogle mennesker, som faktisk ikke har brug for dem. Jeg mener, at det skal målrettes de mennesker, der virkelig har brug for det, herunder folk der er nedslidte. **Spørger**: Og dermed undgår ordføreren jo behændigt at forholde sig til den situation, nogle mennesker står i, nemlig at de med hatten i hånden ligesom skal godkendes til at være elendige nok til, at de kan komme på en ordning, fordi den er opfundet til dem. Nå, det er jo fair nok. Nogle, som Parti_D gerne lover guld og grønne skove, er de i forvejen mest velstillede. Parti_D vil både give topskattelettelser, sænke aktiebeskatningen, sænke skatteloftet for personlig indkomst og afskaffe skatten på arbejdsgiverbetalt telefon, der står til privat disposition. Det vil give 100 danskere en skattelettelse på 1 mio. kr. – er det retfærdigt? **Ordfører**: Det sidste må næsten være et fejlcitat, for det, vi foreslår, giver mere end 100 danskere en skattelettelse – det giver rigtig mange danskere en skattelettelse. Vi trækker 100.000 ud af topskatten – måske var det det, der blev sigtet til. Men tak for at oplyse alle de gode ting vi gerne vil gøre for danskerne. Vi mener bestemt, at det er noget positivt og retfærdigt, at man får lov at beholde flere af de penge, som man selv har tjent. Så ja, det mener vi er bundretfærdigt.
[93116] **Ordfører**: Tak for det. Det er Parti_Fs opfattelse, at børn primært er forældrenes ansvar og altså ikke statens ansvar. Staten skal selvfølgelig træde til, hvor familier har brug for hjælp og støtte. I øjeblikket sidder vi i et forhandlingsforløb om »Børnene Først«, og jeg synes faktisk også, det ville være passende at rejse det her forslag dér. Når det er sagt, er det vores holdning, at hvis forældrene har mulighed for at bidrage til deres barns forplejning ved en anbringelse hos en plejefamilie eller på et opholdssted, skal de som en naturlig del af det at have børn selvfølgelig også gøre det. Men jeg mener også, at der er forskel på sagerne, herunder om der er behandling inde over – altså, en anbringelse uden for hjemmet kan jo være, på grund af at et barn har omfattende handicap, og derudover at der er behandling inde over, eller at en ung har et massivt støttebehov. Derfor synes jeg, man skal kigge på familiens samlede situation. Kommunen er i dag forpligtet til at give en begrundet stillingtagen til, om forældrene er omfattet af en eller flere fritagelsesgrunde i betalingsbekendtgørelsen, og hvis dette er tilfældet, skal kommunen herefter konkret tage en begrundet stilling til, om der kan ske en hel eller delvis fritagelse for betaling. I betalingsbekendtgørelsens § 7 findes regler om nedsættelse af og eventuelt fritagelse for forældrebetaling ved døgnanbringelser. Og der er tale om flere forskellige nedsættelses- og fritagelsesgrunde, hvoraf § 7, nr. 1 og nr. 2 er de mest anvendte: »Selvom der efter de økonomiske forhold er grundlag for at pålægge betaling, har kommunalbestyrelsen, efter en konkret og individuel vurdering, mulighed for at meddele hel eller delvis fritagelse herfor. Fritagelsen kan begrundes med forhold hos barnet eller den unge eller forældrene, f.eks., at 1) opholdet har et udpræget behandlingssigte, 2) fritagelse for betaling i særlig grad er af betydning for at fremme forældrenes medvirken ved gennemførelsen af støtten ...« Det var også det, Spørgeren spurgte den tidligere ordfører om, netop i forhold til at man får et velfungerende samarbejde. Men rundtomkring i landet kører der en meget forskellig praksis i kommunerne for fastsættelse af forældrebetaling ved døgnanbringelse, hvilket jo også fremgår af den undersøgelse, man har været inde på i dag. Ankestyrelsen, som er øverste klageinstans på området, har truffet flere afgørelser om forældrebetaling ved døgnanbringelse og fastslår principperne for fritagelse for forældrebetaling ved udpræget behandlingssigte. Men der er også dilemmaer forbundet med dette, for er det rimeligt, at staten kan tvangsanbringe et barn mod forældrenes vilje og bagefter sende regningen til forældrene? Børnefamilieydelsen, børnepenge og børnebidrag tilgår jo ikke længere forældrene. På den anden side har man som forældre en omsorgsopgave og en forsørgeropgave, når man sætter børn i verden. Og der er udgifter forbundet med at blive forældre. Når det er sagt, synes jeg jo, at SF også har en pointe i at rejse det her. Det har vi også nævnt under tidligere behandlinger. Det er jo sådan, at som ordfører kommer man med sit forslag igen, når man ikke får det vedtaget, og det er så en genfremsættelse af et tidligere forslag fra Spørgeren. Der drøftede vi jo også Ankestyrelsens rapport, netop i forhold til den store forskel i kommunerne. Nogle kommuner opkræver penge, andre gør ikke; nogle kommuner ved ikke, hvordan de får regnet sig frem til beløbet, og andre kan ikke rigtig finde ud af, om de får det samlede beløb ind, som de har opkrævet. Og derfor synes vi også fra Parti_Fs side, at det er værd at få undersøgt de beregninger, der er, vedrørende kommunens opkrævning, herunder de anvendte ressourcer til administration af reglerne i forbindelse med opkrævning af forældrebetaling ved anbringelser af børn og unge. Overstiger beløbet det, de rent faktisk modtager i forældrebetaling, er det jo blot bureaukrati. Om der skal ændres i lovgivningen, eller hvad løsningen skal være, vil jeg ikke på nuværende tidspunkt lægge mig fast på. Men jeg vil i hvert fald gerne medvirke til, at vi drøfter og undersøger udfordringerne på området, herunder også hvordan vi eventuelt kan finde en bedre løsning på det her. Tak for ordet. **Spørger**: Jeg vil gerne sige tak til Parti_F for i det mindste at anerkende, at der faktisk er nogle dilemmaer forbundet med det her, og egentlig også prøve at se på, om der er nogle veje ud af det. Den åbenhed sætter jeg pris på. Jeg ved også, at noget af det, som ordføreren og Parti_F er rigtig optaget af, er det her med, hvordan man sikrer forældresamarbejde, og hvordan man sikrer et ordentligt samvær under anbringelsen, men jo også, hvordan man sikrer en god overgang, hvis barnet skal hjemgives. Et af problemerne er jo også, at man på den her måde kan udhule forældrenes økonomi på en måde, så de måske ikke kan blive boende i den lejlighed, hvor der er det ekstra børneværelse, eller de ikke kan etablere de muligheder, der er for faktisk at få børnene hjem på besøg, uden at de føles som nogle gæster, der er på besøg, altså at de reelt har muligheder for at være forældre, når de er der. Så jeg vil høre, om ordføreren tænker, at det her med at fjerne forældrebetalingen vil være en vej til i virkeligheden at gøre samvær bedre. **Ordfører**: Ja, altså, det tænker jeg. Men der har kommunen jo i dag mulighed for at gøre det for at have et bedre samarbejde, også i forhold til det, ordføreren nævner om bolig og sådan nogle ting. Og der kan man jo så håbe, at kommunerne er inde og vurdere i forhold til det. Men jeg er helt enig i, at der er nogle dilemmaer forbundet med det her. Nu har jeg ikke fået så mange henvendelser på det her område, så jeg også meget i tvivl om, hvor store udfordringerne er på det her område, men jeg synes, det er vigtigt at få klarlagt. Derfor synes jeg også, at SF, når vi nu sidder i de her forhandlinger, kunne have taget det med som en del af de forhandlinger. **Spørger**: Det spørgsmål har jeg jo fået før, altså hvorfor jeg ikke har gjort det og det, og det er, fordi jeg har fremsat det. Jeg kunne selvfølgelig have valgt at trække det, men det har jeg ikke gjort, bl.a. fordi vi jo godt ved, at i de forhandlinger snakker vi om tusind ting, så den her lillebitte del formentlig ville drukne. Jeg synes egentlig, at den fortjener sin egen behandling, fordi det er et ret principielt spørgsmål, om vi synes, at det, vi skal bruge krudtet på i samarbejdet med forældrene, er en slåskamp om nogle få tusind kroner i det kommunale regnskab, mens det i forældrenes regnskab og tillid og samarbejde med kommunen måske er et ret stort problem. **Spørger**: Nu hørte jeg ikke lige et spørgsmål, men jeg anerkender, at der er nogle dilemmaer. Og jeg synes faktisk, at vi skal tage problemstillingen med i de forhandlinger, for de forhandlinger, vi sidder med, er jo meget omfangsrige, kan man sige. Altså, i Parti_F ønsker vi jo ikke, at man har som mål, at man skal have flere tvangsanbringelser og flere tvangsbortadoptioner, og jeg anerkender også fuldstændig, at der er det der dilemma: Så får man tvangsanbragt sit barn mod sin vilje, og så kommer der eventuelt en regning efterfølgende. Derfor synes jeg, det er vigtigt, at vi simpelt hen får et overblik over, hvordan og hvorledes det i praksis foregår i alle 98 kommuner i forhold til de udfordringer, der kan være.
[108212] **Spørger**: Tak for det. Og tak for talen. Jeg synes, det er rigtig godt, at ordføreren bare er fuldstændig ærlig om det og siger det, som det er, nemlig at det her er mindre grænsekontrol. Det var også det, som Moderaterne jo startede med at melde ud: Mindre grænsekontrol og mere frihed. Jeg vil gerne anerkende Moderaterne og ønske jer tillykke med, at man jo faktisk har præsteret at få flyttet Parti_A et godt stykke. Jeg er selvfølgelig ærgerlig over, at Moderaterne har taget den sejr, men jeg vil da gerne anerkende det. Det, jeg vil spørge om, vedrører, at da Ordføreren var på talerstolen, var han jo meget klar om, hvad der ville ske, hvis man måtte ende i den situation, at der skulle ske noget helt ekstraordinært som i 2015 ved grænsen. Er Moderaterne enige i, at man skal tage den slags midler i brug, eller har Moderaterne også på det her område tænkt sig at banke resten af regeringen på plads? **Ordfører**: Tak for det. Jeg er glad for, at spørgeren tror så meget om os, at vi kan flytte hele Folketingssalen; det er jeg kun glad for. Jeg vil ikke stå her på talerstolen og sige, om vi skal bruge vandkanoner, tåregas eller noget som helst. Jeg vil stå her og sige, at jeg lægger op til, at politiet kommer med den bedst mulige rådgivning til os, der sidder herinde i Folketinget, i forhold til at tage de bedst mulige beslutninger. Om det er det ene eller det andet, så må vi tage en beslutning herindefra. Står vi i den situation, at vi får en krise som den tilbage i 2015 og 2016, så har vi et helt andet problem, som vi skal varetage. **Spørger**: Så ordføreren er ikke enig med Ordføreren, må man forstå. Skal jeg forstå det sådan, at man i regeringen ikke er nået til enighed om, hvad man skal gøre i sådan en helt ekstraordinær situation? **Ordfører**: Tak for det. I regeringen er vi enige om, at vi skal søge den bedst mulige rådgivning. Det kan vi være hundrede procent enige om. Og vi er også enige om, at hvis vi står i en situation som den i 2015 og 2016, så skal vi bruge de midler, der skal til, for at stoppe den migranttilstrømning, altså hvis den kommer igen; det er vi helt enige om.
[79832] **Spørger**: Når jeg bevæger mig på gader og stræder og kigger på, hvad det er, folk går på gaderne og demonstrerer for for tiden, så er det jo nogle andre ting – med al respekt for den debat, der lige har været – nemlig kampen mod klimaforandringerne, og der synes jeg, der er et meget stort pres på, at vi lever op til det. Vi har ofte stået i en situation, hvor vi har skullet forklare det, vi synes var nødvendige forandringer, over for befolkningen, men nu vender det næsten modsat, nemlig at de forlanger forandringer skabt af politikere, som skal tage ansvar. Derfor synes jeg også, det er en meget stor opgave, vi står over for, med afsæt i klimaaftalen og den klimahandlingsplan, der skal forhandles til foråret, og derfor vil jeg spørge, om statsministeren er åben over for at lave en stor grøn skattereform som det første afsæt for det, som foreslået af en række eksperter. **Minister**: Først og fremmest vil jeg gerne takke Parti_C for et vedholdende fokus på klimaet. Jeg synes, det er noget af det, der er det stærkeste, ikke kun , men noget af det, der er stærkest i det arbejde, vi har blandt forståelsespartierne, og nu begynder vi at få flere partier i Folketinget med på i hvert fald 70-procentsmålsætningen. Og det er fuldstændig rigtigt – nu skal vi i gang med at omsætte den til virkelighed. Jeg vil bestemt ikke afvise, at vi skal diskutere skat som en del af klimahandlingsplanerne. Jeg er selvfølgelig meget optaget af, hvordan konklusionen på den diskussion bliver, for skat har det med at vende skævt og vende den tunge ende nedad, og da jeg er mindst lige så optaget af ulighed, som jeg er af klima, skal vi have de to ting til at balancere klogt. **Ukendt**: Jeg synes jo, at risikoen ved den tilgang er, at man får spændt snubletråde ud for sig selv. Forudsætningen for, at vi kan lave en retfærdig grøn omstilling, er jo, at vi går i gang, og det, som eksperterne taler om, er det skarpeste redskab, vi har i skuffen til at løse klimaudfordringerne politisk, og det er vores skatte- og afgiftssystem. Så kan man jo selv, når man indretter systemet, styre, hvordan fordelingseffekterne skal være, hvad det skal betyde for erhvervsvilkårene, men forudsætningen er jo, at man går i gang. Derfor er spørgsmålet til statsministeren: Er modet der til at tage fat på det nu her i foråret med den diskussion, eller er det noget, vi skal vente på i en fjern fremtid? **Minister**: Jeg synes ikke, der er grund til at vente med noget til en fjern fremtid på klimaområdet, og jeg synes bestemt, at vi kan have en skattediskussion i forbindelse med klimahandlingsplaner. Men jeg bliver nødt til at sige, at for mig er det at have et erklæret mål om, at klimaspørgsmål ikke skal betyde stigende ulighed, ikke en snubletråd, men en insisteren på, at vi gør det her på den danske måde, hvor vi bevarer samfundets sammenhængskraft, en lav grad af ulighed, og løser den meget, meget alvorlige opgave, vi har foran os på klimaområdet. Det tror jeg godt kan lade sig gøre, og Danmark er i hvert fald et af de få lande, tror jeg, der kan vise, hvordan man skal gøre det. Men de to ting skal balanceres.
[110180] **Spørger**: Tak for det. Jeg noterede mig ordførerens bemærkning om, at det, at man overlader til private investorer eksempelvis at investere i kunst og kultur, ikke er garantien for, at de ikke blander sig, og det synes jeg jo er en interessant bemærkning, som jeg overhovedet heller ikke er uenig i. Det, at det er private, der investerer, er ikke en garanti for den kunstneriske frihed. Det er fuldstændig rigtigt, og derfor vil jeg spørge ordføreren, om ordføreren dermed også er enig i, at det, at vi overlader det til Statens Kunstfond at sidde og fordele medierne, faktisk heller ikke er en garanti for den kunstneriske frihed, og at det heller ikke er en garanti for, at der ikke sidder mennesker med politiske synspunkter og blander sig og foretager prioriteringer, som er i overensstemmelse med deres egne æstetiske eller for den sags skyld politiske værdier. Kan ordføreren bekræfte det? **Ordfører**: Der er jo i hvert fald en armslængde i forhold til det politiske system og politikerne, og det synes vi er positivt. Den, der vel har mest indflydelse i forhold til det, i forhold til hvem der kan udpeges osv., i det politiske system, er ministeren, som har en vis indflydelse. Og der må man jo gå ud fra, at ministeren repræsenterer et flertal i den danske befolkning. Men det er en indirekte indflydelse og ikke en absolut indflydelse, og det er vi tilfredse med. **Spørger**: Jamen dermed er der jo lige så meget armslængde i, at Mærsk så sidder og uddeler penge til ting, som han synes er fornuftige, og som er i overensstemmelse med hans personlige politiske synspunkter eller værdier. Altså, det er jo ikke anderledes. Så jeg ønsker bare at bede ordføreren bekræfte, at Statens Kunstfond kan være et lige så politisk organ som alle mulige andre organer, og at der ikke er nogen armslængde til stede, bare fordi vi politikere ikke blander os. Det er bare en anden, der pludselig går ind og bestemmer. **Ordfører**: Det er meget skægt, hvordan fokus for diskussionen flytter sig. Udgangspunktet var, at jeg opponerede mod idéen om, at det, alene ved at det overgik til private, der med en skatterabat kan investere i kultur, bliver mere uafhængigt. Det var det, jeg opponerede imod. Jeg har slet ikke udtalt mig om alle de andre ting. I den sammenhæng var det slet ikke mit ærinde.
[114428] **Spørger**: Tak. Jeg vil gerne følge op på hr. Søren Pape Poulsens spørgsmål. Jeg tror egentlig, at vi hernede er lidt ligeglade med, hvordan regeringen organiserer sig. Nu forstår jeg, at hr. Lars Løkke Rasmussens havvindsudvalg er nedlagt. Men når det handler om fremtidens havvindenergi efter 2030, er der jo faktisk ikke nogen mål på nuværende tidspunkt. Der er en aftale fra 2022 om, at vi skal prøve at lave en strategi, og på nuværende tidspunkt har regeringen så brugt et lille år på definitivt at finde ud af, at åben dør-ordningen var ulovlig, energiøerne i Nordsøen er sat på standby, og der ligger overhovedet ikke nogen strategi for, hvordan vi efter 2030 skal håndtere det kæmpestore og nødvendige potentiale, vi har at indløse. Så hvad er tidsperspektivet for, at vi kommer i gang? **Ukendt**: Vi er i gang. Som statsministeren også sagde, bliver vi udefra betragtet ikke som det mest grønne land, men som verdens fjerdemest grønne land, fordi de her ngo'er siger, at der ikke er nogen, der er perfekte, så de vil ikke pege på en nummer et, to og tre, da der er plads til forbedring, men af de lande, der peges på, står Danmark som nummer et. Vi er i gang. Vi har mig bekendt aldrig haft mere grøn strøm i vores stikkontakter, vi har massive udbud i proces på 9 GW plus overplantning, og nu skal vi til at implementere en række beslutninger, og det handler både om brintinfrastruktur, energiøer og andet, og de dybere detaljer i det her må man jo tage med klima- og energiministeren. **Ukendt**: Det er egentlig ikke for at genere. Jeg er om nogen stolt – og jeg tillader mig også at sige, at jeg har en vis aktie i det – over den position, Danmark har indtaget, men det har vi jo gjort, fordi der er blevet taget en række aktive beslutninger, og det seneste år er der ikke blevet taget nogen beslutninger, der peger fremad. Det eneste konkrete nye, der er kommet fra regeringen sidste år, var en ny flyafgift, som stort set ikke giver nogen CO 2 -reduktion. Ellers er der jo ikke sket noget. Det er implementering af gamle aftaler, som nogle af os andre har indgået, og det er vi glade for, og vi har også taget ansvar for det, men vi bliver nødt til at kigge frem, for der sker jo en rivende udvikling på det her område, og det sker heldigvis i alle lande. Så hvis Danmark skal være der, hvor vi skal være, også af sikkerhedspolitiske årsager – jeg tænker, at det her må interessere Taleren – kan vi jo ikke stå stille længere. **Ukendt**: Det er jeg sådan set enig i, men det handler nu først og fremmest om at få gennemført planer. Det ekskluderer ikke, at der skal laves nye planer, og selvfølgelig skal der det, for ud over 2030-mål og de beslutninger, vi har truffet, skal der lægges noget oveni. Men vi kan jo slå lige så store brød op, vi vil, hvis vi aldrig nogen sinde får puttet et eneste af dem i ovnen og får dem bagt færdig. Det er det, der udfordrer ikke bare Danmark, men hele Europa, altså at vores implementeringshastighed er for lav. Det er præcis derfor, at regeringen har sagt, at vi er nødt til at tage skeen i den anden hånd. Det handler om den måde, vi organiserer arbejdet på internt i regeringen, men det handler også om – og det har der været ført forhandlinger med partierne om – hvordan vi sørger for, at der kommer tættere myndighedssamarbejde, hvordan vi undgår, at de her processer ikke ligger i forlængelse af hinanden, men ligger parallelt, hvordan man afkorter klagefrister, hvordan man undgår hjemvisning, så der skal begyndes forfra med fuld sagsbehandling, altså hvordan vi får leanet vores processer. Det er jo det arbejde, regeringen er meget, meget optaget af.
[122148] **Spørger**: Først og fremmest tak til ministeren for at have fremsat et ganske fornuftigt lovforslag. Særlig delen om decentralisering af beslutningskompetencen hilser jeg jo meget velkommen. Jeg vil gerne spørge lidt ind til sammenkædningen mellem netop decentraliseringen og så muligheden for at afskære klageadgangen, for det er en beføjelse, som ministeren får og så skal udmønte i en bekendtgørelse. Der er en række høringssvar, som problematiserer det, hvis den bekendtgørelse kommer til at afskære muligheden for, at man som præst eller menighedsråd kan påklage en ansættelse af en præst, eller hvis det ikke blev den præst, man egentlig gerne ville have ansat, som biskoppen valgte at indstille. Så jeg vil egentlig bare høre ministeren, om ministeren i den bekendtgørelse, som ministeren skal udstede, påtænker at fastholde, at man selvfølgelig stadig væk har en klageadgang i forhold til ansættelse af præster, eller om det er noget af det, man vil afskære? **Minister**: Tak for spørgsmålet, som i virkeligheden er inde at røre ved kernen af det, som er dilemmaet, når man laver decentralisering. For hvis man gerne vil lave en decentralisering og dermed skabe en større grad af tillid til folkekirkens institutioner, vil der jo være færre sager, der skal ende på den til enhver tid siddende kirkeminister bord. Det vil sige, at man også indskrænker den til enhver tid siddende kirkeministers magt og indflydelse. Det er jo sjældent, at der står en minister heroppe og indskrænker sin egen magt og indflydelse, men i det her tilfælde er det faktisk det, vi gør. Jeg tager meget gerne en dialog med Parti_H i udvalgsbehandlingen om, hvordan jeg forestiller mig de her bekendtgørelser konkret skal udmøntes. Lovforslaget giver jo ministeren bemyndigelse til at gøre det, men jeg er selvfølgelig optaget af, at så mange af Folketingets partier som muligt kan se sig selv i det her lovforslag. Så hvis der er konkrete bekymringer, som jeg på Parti_Hs ordfører kan høre der er, så indgår jeg meget gerne i en dialog i udvalgsbehandlingen, så vi kan finde en balance, hvor vi – og det er væsentligt at slå fast – sparer de administrative ressourcer, der er lagt op til at spare, for vi har ikke ønsket at gå på kompromis med antallet af statslige årsværk, vi gerne vil spare. **Spørger**: Parti_H bakker fuldstændig op om ministerens ønske om at decentralisere den endelige godkendelse af ansættelse af præster. Langt de fleste sager kører jo også fuldstændig uproblematisk igennem. Det, der er det vigtige, er, at man stadig væk har en form for formaliseret klageadgang i de tilfælde, hvor der er tvister, hvilket der ifølge høringssvarene ofte er imellem præster og biskopper. For der kan komme et uhensigtsmæssigt forhold mellem præsterne og biskopperne derude, hvis der er nogen som helst form for usikkerhed omkring, at kirkeministeren er øverste ansættelsesmyndighed. Det må ikke være tilfældet. **Minister**: Det forstår jeg godt, og jeg er helt indstillet på at have den dialog med Parti_H. Jeg har også læst høringssvarene, og derfor sagde jeg også i min tale, at ministeriet stadig væk som tilsynsmyndighed vil have mulighed for at gå ind i konkrete sager for nærmere at undersøge, om en biskop har truffet en forkert afgørelse, eller om der er begået grovere sagsbehandlingsfejl i forbindelse med behandlingen af en konkret sag. Så jeg indgår gerne i den dialog, men holder bare fast i, at der er en målsætning om at spare x antal administrative årsværk, og vi kommer ikke til at gå på kompromis med den målsætning. Parti_H har i øvrigt ønsket, at vi skulle spare flere administrative årsværk, så det tænker jeg er en målsætning, vi deler.
[112249] **Spørger**: Tak for det, formand. Man kan i hvert fald rolig sige, at arktisk redegørelses betydning ikke er blevet mindre i år, end den har været tidligere. Vi er nok rigtig mange, som ønskede, at det arktiske område var lavspænding, men vi må også erkende, at det er det ikke længere. Det er et område, hvor spændingerne stiger og stiger, og hvor ikke mindst også andre stormagter, som vil noget andet end det, Danmark og Vesten vil, har større og større fokus på det arktiske. Derfor er jeg rigtig glad for, at vi også militært og sikkerhedspolitisk opgraderer i det arktiske. Vi ser det jo både med den arktiske pakke, vi ser det med forsvarsforliget, og vi ser det også med konkrete ting som f.eks. en ny radarinstallation på Færøerne. For at have deciderede overflyvninger af russiske kampfly, som man så for nogle år siden, er jo ikke noget, som vi på nogen måde skal acceptere inden for nogen dele af kongeriget. Vi skal heller ikke acceptere, at vi reelt ikke har et overblik over, om der lige nu, mens vi står og snakker, er russiske ubåde, uden vi overhovedet har kendskab til det, f.eks. ud for Grønlands kyst. Så behovet for, at der sker noget mere, skal vi sige inden for forsvaret af hele kongeriget, deriblandt i det arktiske område, tror jeg vi alle er enige om, og derfor er jeg rigtig, rigtig glad for, at vi også sætter gang i det. Så er jeg også rigtig glad for, at vi gør, hvad vi kan for at erkende, at vi er ét NATO-land; hele kongeriget er en del af NATO. Nogle havde måske et håb om, at hvis Danmark var i en skarp konflikt, ville andre dele af kongeriget gå fri, men det tror jeg er bekendt af os alle sammen er utopi og naivt, ikke mindst set i lyset af de spændinger, som jeg har talt om før. Det er også i lyset af de spændinger, at jeg synes, at vi skal gøre, hvad vi kan for et bedre samarbejde, og derfor er jeg også rigtig glad for det samarbejde, regeringen har igangsat i samarbejde med den grønlandske og færøske regering. Så er jeg også rigtig glad for, at vi i Det Udenrigspolitiske Nævn, hvor jeg jo var formand, tog initiativ til at række hånden ud til vores grønlandske og færøske kolleger og sagde, at ja, grundloven er ret klar, og den skriver alle vi, der sidder i det her lokale under på vi vil overholde. Men det ændrer jo ikke ved det meget legitime ønske, der er fra vores grønlandske og færøske kollegaers side, nemlig at man ønsker at blive inddraget så meget som overhovedet muligt på bl.a. også udenrigs- og sikkerhedspolitikken. Derfor var jeg glad for, at vi var enige om i Det Udenrigspolitiske Nævn, at vi vil række hånden ud, og sagde: Så lad os også på det parlamentariske niveau prøve at få et tættere samarbejde med vores grønlandske og færøske politikere. Som flere af jer ved, var vi på det første møde i Nuuk i juni – et møde, som jeg synes gik rigtig godt. Vi fik talt om rigtig mange ting, og især set i lyset af at det var første møde, synes jeg, vi havde en god og konstruktiv dialog omkring en lang række ting. Derfor bliver jeg også nødt til at sige, at jeg selvfølgelig også er ked af, at den nye formand for det grønlandske udenrigs- og sikkerhedsudvalg på vegne af udvalget har kunnet meddele mig, at man ikke ønsker at gøre brug af fremtidige møder i sådan et format. Men jeg kan selvfølgelig ikke gøre andet end at tage det til efterretning, og det gør vi, men ønsket står stadig ved magt, og tilbuddet står stadig ved magt, nemlig at hvis de grønlandske politikere i udenrigs- og sikkerhedsudvalget ønsker at indgå i en tættere dialog omkring nogle ting, som man helt legitimt ønsker at blive medinddraget i, står døren til mig som formand åben. Og jeg er stensikker på, at alle medlemmerne af Det Udenrigspolitiske Nævn er lige så enige i det, og at deres døre også står åbne for hele udvalget. I forhold til udeståender er det i hvert fald rigtig vigtigt at holde fast i, at jo før vi kan få en arktisk strategi, jo bedre. Vi er den eneste arktiske nation, som ikke har en arktisk strategi, og udfordringen er ikke, at vi ikke har den; udfordringen er, at vi ikke har haft den i lang tid, og udfordringen er, at vi ikke i dag kan fortælle om, hvornår vi får den. Der er min appel, at vi hurtigst muligt sørger for, at alle dele af kongeriget har materiale, input og deres arktiske strategier klar, sådan at kongeriget også kan få sin arktiske strategi, og jeg håber, ligesom Færøerne og Danmark er klar, at vores kolleger i Grønland også meget snart er klar. Så er der et andet område, som vi har talt om nogle gange, når vi har diskuteret det arktiske, både i Folketingssalen, men også i andre henseender, og det er, hvordan vi sikrer, at den kritiske infrastruktur, som der er i hele kongeriget, er så godt beskyttet som overhovedet muligt. Vi ved jo, at der er andre lande, ikke mindst stormagter, som gerne vil ind og investere i noget, som jeg tror vi alle er opmærksomme på er kritisk og burde være på sikre hænder, så at sige. Derfor var jeg jo glad for, at vi i VLAK-regeringens tid kunne få indført en screeningsordning i Danmark. Men den dækker kun Danmark. Den dækker ikke Grønland og Færøerne. Og jeg har et hundrede procent forståelse for den delikate situation. Jeg ved udmærket godt, at når man i Tórshavn og i Nuuk sidder og kigger på noget, som man synes er et hjemtaget område, og som er handelspolitik, så sidder man og siger til danskerne: Det skal I ikke blande jer i. Enig – det skal danskerne ikke! Derfor skal vi også i dialog med regeringerne i Grønland og Færøerne og ikke mindst parlamenterne de to steder og komme med en appel til regeringerne og parlamenterne i Grønland og Færøerne om behovet for at understrege nødvendigheden af, at man altså sikrer sin infrastruktur bedst muligt. Derfor er jeg rigtig glad for, at vi er enige om, at vi i Det Udenrigspolitiske Nævn har et temamøde om, hvad status er på screeningsordninger i kongeriget i den nærmeste fremtid, for jeg tror, at vi alle sammen er opmærksomme på, at det her er et område, som vi har brug for at snakke sammen om og måske endda også koordinere på. Så er der et udestående på et andet område, som jeg er ked af, jævnfør, hvordan ikke mindst Færøerne taler meget varmt for, med rette, at vi alle skal hjælpe hinanden med, at Færøerne får en handelsaftale med EU. Og jævnfør det spørgsmål, der blev stillet til min ærede kollega Ordføreren fra Parti_A, synes jeg, at vi faktisk burde gøre mere fra parlamentets side, altså fra Folketingets side. Jeg vil gerne tage den på mig og så sige, at det bør vi måske tage op som et temamøde eller andet i Det Udenrigspolitiske Nævn. Man kunne måske også gøre det i Europaudvalget, det skal jeg ikke beslutte, men i hvert fald gøre det. Hvad kan vi gøre? Kan vi gøre noget i forhold til den her parlamentariske en til en-dialog? Så det skal være mit konkrete forslag til det. Og i det lys håber jeg også, at de hindringer, der er i forhold til EU-Repræsentationens kontor i Nuuk, bliver fejet af bordet, og at EU-Repræsentationens kontor kan åbne meget, meget snart, for jeg synes også, det er vigtigt, at EU, lige sådan som USA har et konsulat, også får en repræsentation i Nuuk. Så det håber jeg falder på plads meget snart. Så konklusionen er: Der er nok at tale om, og det kommer vi også til. Og erfaringen er måske også, at det skal vi fortsætte med i alle mulige forskellige henseender, sådan at vi i hvert fald alle sammen på kryds og tværs i kongeriget står stærkest muligt i lyset af den ufattelig ustabile situation, vi desværre alle sammen er oppe imod. Tak. **Spørger**: Tak. Og tak for ordførertalen, hvori jeg kan høre ordføreren for Parti_B erkende, at Arktis ikke er et lavspændingsområde. Så tak for den erkendelse. Vi var så sent som i fredags i Grønlandsudvalgets og Færøudvalgets regi på besøg i Statsministeriet, og jeg hørte en statsminister give udtryk for nogenlunde den samme holdning. Jeg har tidligere hørt udenrigsministeren give udtryk for, at der er tale om et lavspændingsområde, når vi taler om Arktis, og det forvirrer mig en lillebitte smule. Parti_Bs holdning minder måske mere om statsministerens holdning end udenrigsministerens holdning. Hvordan kan det være? Godt nok venter vi jo alle sammen på kongerigets arktiske strategi, men hvad med SVM-regeringens interne strategi – hvad er den på Arktisområdet? **Ordfører**: Tak for det. Til første del af spørgsmålet vil jeg sige, at jeg ikke har hørt en uenighed i regeringen. Det kan være, at det er mig, der er døv, men jeg har ikke hørt en uenighed i regeringen på det her område. Jeg deltog i de samme møder i fredags med statsministeren, og jeg tror, at vi alle sammen ønsker lavspænding, men vi må også bare erkende, hvordan virkeligheden er, og det er så det, jeg har prøvet at give udtryk for. I forhold til hvad vores interne strategi er, vil det tage lidt længere at svare på end 32 sekunder, som jeg har tilbage her. Men jeg prøvede også at give udtryk for, hvad det er, Parti_B mener, altså at vi mener, at vi skal opprioritere dialogen, og at vi skal opprioritere inddragelsen og samtidig også være mere opmærksomme, alle parter, på de konkrete trusler, der er fra udefrakommende. Det var meget kort, men det var de sekunder, jeg havde. **Spørger**: Jeg skal jo ikke vurdere ordførerens hørelse her, men jeg hører en intern uenighed. Jeg hørte lige for kort tid siden Parti_As ordfører faktisk netop tale om Arktis som et lavspændingsområde, og nu hører vi jo så Parti_Bs ordfører, som også er en del af SVM-regeringen, stå og sige præcis det modsatte. Jeg synes, jeg hører en manglende intern afklaring i SVM-regeringen om den arktiske strategi. **Ordfører**: Altså, vi er tre forskellige partier, og vi er ikke et eller andet enhedsparti, som lige pludselig, fordi vi er gået i regering, så også ser fuldstændig ens på det. Så selv om jeg ikke hører nogen uenighed, er vi tre forskellige partier, og derfor har vi måske også forskellige måder at sige tingene på. Men det gode ved den her regering er, at vi nok skal få lavet nogle klokkeklare resultater, ligesom vi gør på en lang række områder, deriblandt i forhold til skattenedsættelser.
[109239] **Spørger**: Tak for det. Ordføreren for Parti_K siger, at vi ikke skal beskatte folk bare for at beskatte dem. Det er en god huskeregel. Derfor skal jeg bare høre, hvorfor man i Parti_K mener, at skatteborgerne skal betale deres skat, for så at kunne udbetale su til en, der ville tjene f.eks. 35.000 kr. om måneden? Hvorfor skal alle andre betale skatten, for at den person så kan få su'en? Kan jeg få en opklaring af det? **Ordfører**: Det kan du sagtens. Selv i Nordjylland har vi lært at tælle til, at vi ikke er 90 mandater i Parti_K endnu. Og virkeligheden er, at skatten i forvejen er så voldsom, at der lige nu ikke er nogen, der har muligheden for bare at gå ud og finde et job og så egentlig finansiere sit eget liv. Stod det til os, var skatten så lav, også for de studerende, at med de der 15-18 timer var der slet ikke behov for at give dem su. Vi mener, at folk, der kan, skal forsørge sig selv, men vi mener også, at når man nu har valgt at lave en universel ydelse, så vi alle sammen betaler mere end 50 pct. i skat for, at den er der, så skal den ikke fratages dem, der viser initiativ til at gå ud og finde sig et job. **Spørger**: Man kan i hvert fald sige, at det ikke er at klare sig selv, hvis man får su, og vi har jo valgt at sige, at det er okay, at man i en periode får hjælp, så man kan studere samtidig. Men jeg synes da, det er underligt, hvis man i Parti_K så vil bruge skatteborgernes penge til at give en understøttelsesydelse til nogen, som tjener, ja altså, hvis man fuldstændig fjerner beløbsgrænsen, kan man jo tjene 50.000 kr. hver måned og så få en offentlig ydelse derfra. Det synes jeg godt nok er overraskende. Vil man ikke i Parti_K være mere indstillet på at bruge de 150 mio. kr., som det her ville koste, på at give skattelettelser i stedet for? **Ordfører**: Ordføreren skal slet ikke lade sig forvirre. Jeg kan finde meget mere end 150 mio. kr. i offentlige penge, vi giver ud til mennesker, som overhovedet ikke skulle have en krone. For vi har jo sagt, at f.eks. ikkedanske statsborgere slet ikke skal have su, så der havde vi fundet dem. Altså, jeg kan finde penge masser af steder. Men virkeligheden i det her er jo også, at ordføreren skal passe på med ikke at være lullet ind i den her socialdemokratiske stat, som er opbygget gennem årtier, og som har taget folks penge og derfor ikke muliggør, at vi finansierer vores eget liv. Derfor ved vi bare i Parti_K, at for at ændre det tager man babyskridt, og det her er et rigtig godt et af dem.
[85122] **Spørger**: Tak for det. Det er sådan lidt interessant at høre, når man følger debatten mellem finansministeren og det parlamentariske grundlag, at så handler det hele om at bruge endnu flere penge eller at låne endnu flere penge. Der er ingenting om, hvordan vi skaber noget vækst og beskæftigelse i det her samfund, som gør, at flere af de mennesker, som har mistet deres job, også har et arbejde at kunne stå op til, og at vi kan sikre, at vi ikke bare bliver ved med at skære kagen ud i endnu mindre stykker, men rent faktisk arbejder på at gøre den større, så vi har råd til at investere i vores velfærd og i vores grønne omstilling. Jeg synes dog, at finansministeren sagde en god ting i sin tale, nemlig at netop det at bekæmpe arbejdsløshed er den helt store udfordring set med regeringens øjne. Derfor vil jeg egentlig bare høre finansministeren om, hvor mange jobs og arbejdspladser der kommer ud af de skatte- og afgiftsstigninger, som regeringen har i støbeskeen. Hvor mange arbejdspladser kommer der ud af det? **Minister**: Jeg tror ikke, at jeg vil stå her og love, hvor mange jobs der kommer ud af skatte- og afgiftsstigninger. Jeg kan sige, at den økonomiske politik, som regeringen har lagt frem, også i forbindelse med den her finanslov, vil have en effekt på beskæftigelsen på 46.000 til næste år. Det er rigtig, rigtig mange mennesker. For vi står i en meget, meget vanskelig situation med corona, og jeg glæder mig over, at Parti_B i lighed med regeringen er optaget af at bekæmpe arbejdsløsheden. Det gør man ikke med ord alene, det gør man også med konkrete handlinger. Det gør man også ved at investere i forskning og udvikling. Udgangspunktet er, at forskningsbevillingerne falder, når bnp falder, for de følger bnp, men der har vi fra den her regerings side valgt at sige, at vi sørger for, at der fortsat er stærke forskningsbevillinger, og vi sætter et særligt fokus ind i forhold til den grønne forskning, fordi det netop er et af de steder, hvor Danmark er rigtig, rigtig god til at skabe job og vækst, og det håber vi da at Parti_B vil bakke op om. **Spørger**: Den økonomiske politik, som regeringen har lagt frem, kan man jo læse konsekvenserne af i Økonomisk Redegørelse, og den viser jo sort på hvidt, at det er et Danmark, der bliver fattigere, og at det er et Danmark, hvor flere kommer til at miste deres job, og det er endda, inden regeringens såkaldte tidlig pension er indregnet, som betyder, at yderligere 10.000 bliver trukket ud af arbejdsmarkedet. Til næste år vil man bruge 2 mia. kr. fra råderummet, som dermed heller ikke kan bruges på kræftbehandling i Danmark eller investeres i den grønne omstilling. De 46.000, som finansministeren taler om her fra talerstolen, er jo alt sammen beskæftigelseseffekter, der er konsekvenser af forårets aftaler. Det har intet med det at gøre, der ligger i regeringens finanslovsforslag, og det er derfor, jeg spørger: Hvor mange arbejdspladser kommer der ud af de afgiftsstigninger, skattestigninger, som regeringen har i støbeskeen? Hvor mange kommer der ud af dem? For jeg tror da, at der er mange virksomheder, som synes, det er et besynderligt, at i en historisk stor krise, er regeringens svar til dem, at nu skal de se ind i, at der kommer flere byrder på erhvervslivet med færre arbejdspladser til følge. Det står i grel modsætning til, at man siger, at man gerne vil bekæmpe arbejdsløshed. **Minister**: Jeg tror bare, vi er nødt til at forholde os til realiteterne. Den her regering fører en politik, der har en effekt på 46.000 mennesker i beskæftigelse. Derudover har vi bl.a. i forhold til forskning og udvikling foreslået ting, som kan være med til at holde hånden under danske arbejdspladser. Vi har sammen med andre partier sat en række initiativer i gang, og det er godt, men vi skal videre, og det er derfor, vi har reserven på 9,2 mia. kr., som også bidrager til tallet på 46.000. Så det er ikke sådan, at det kun er noget, der ligger bagudrettet. Det, vi foretager os, er også fremadrettet.
[112271] **Spørger**: Tak for talen, og tak også for de klare ord. Udenrigsministeren taler om, at der bliver talt noget om rigsfællesskabet. Men man må også bare erkende, at der er nogle ting, vi er nødt til at løse, og nogle opgaver, vi er nødt til at løse i fællesskab, for at vi kan agere i Arktis. Så det pres, som udenrigsministeren sikkert føler, i forhold til den her strategi, vi skal have lavet – en arktisk ambassadør, Arktisk Råds arbejde osv. – tror jeg man er nødt til at anerkende, og jeg tror sådan set, at vi gerne vil det samme, nemlig at vi i hvert fald står stærkt sådan helt overordnet. Så jeg ser i virkeligheden ikke så mange modsætningsforhold i forhold til det. Og så er jeg bare glad for, at vi kan være med til, at udenrigsministeren kan øve sig lidt i at agere diplomatisk på noget, som kræver noget tålmodighed. For nylig mødtes Norge, Sverige og Danmark for at snakke prioriteringer fra det norske forpersonskab, som kunne videreføres. Jeg kunne godt tænke mig at høre, hvad udenrigsministeren forestiller sig det kunne være. **Minister**: Tak for at udtrykke ønsker på mine vegne om at styrke mine diplomatiske personlige kapaciteter og også for den her understregning af en anerkendelse af fælles interesse. Det deler jeg jo. Når jeg alligevel følte anledning til at sige, som jeg siger, er det, fordi det næsten nogle gange forekommer sådan, at det bliver illegitimt, hvis man også ud fra sådan en fuldstændig isoleret dansk – altså ikke kongeriget Danmark, men dansk – indfaldsvinkel skulle kunne tillade sig at mene noget om Arktis, og det er bare det, jeg lige vil anholde. For i hvert fald er det sådan, at det for nærværende med den opgavefordeling, vi har, og med den grundlov, vi har, er Danmark, der f.eks. bærer samtlige forsvarsudgifter, som jo også har et ophæng i, hvordan situationen er i Arktis. Nu fik jeg ikke svaret på spørgsmålet. Det beklager jeg. **Spørger**: Tak for det. Man kan jo i hvert fald give udtryk for et fælles ønske om at prøve at få tingene til at glide, med henblik på at vi opnår mest muligt i forhold til fælles interesser. Det tror jeg sådan set godt man kan blive enige om, og så ser jeg det også lidt som et hjul, der bare altid skal være i gang. Altså, man er nødt til at give Grønland det frirum til også at kunne spille en større rolle på det udenrigspolitiske område. Men spørgsmålet var omkring et nordisk forpersonskab mellem Norge, henholdsvis Danmark og så Sverige. Hvilke prioriteter kunne man forestille sig skulle fortsætte efter et norsk forpersonskab? **Minister**: Vi har bl.a. brug for nu at få lavet en dansk kongerigestrategi for at have en fælles platform at diskutere vores egne prioriteter på, når vi går ind og påtager os formandskabet i 2025. Det er også derfor, at det tærer på min tålmodighed, at vi ikke har et grønlandsk bidrag endnu, så vi kan komme i gang med det. Men der er jo mange ting. Hele klimadelen er central. Det, at tingene står lidt stille nu, har også betydning for FN's arbejde med klima, altså at få datagrundlag frem. Så hele det aspekt, hele forskningsaspektet, det med civilbefolkningen, det med udviklingsrum i Arktis er jo altså nogle af de ting, der træder, synes jeg, spontant tydeligst frem.
[103386] **Spørger**: Tak for det. Jeg har lært oprigtigt at sætte pris på statsministerens grønne krammere, for det er nemlig rigtigt, hvad statsministeren sagde; de er udtryk for, at man er presset frem på banen af nogle partier, bl.a. mit eget. Så jeg tænker, om ikke også jeg kunne få sådan en grøn krammer af den nye politiske ordfører hos Parti_A. Det ville være et nybrud, tror jeg. Lad os prøve: Tænketanken Kraka har nemlig lige fremlagt nogle nye beregninger, som viser, at elektrificering faktisk er den billigste løsning til sukkerfabrikkerne på Lolland-Falster. Så mit første spørgsmål til ordføreren er: Kunne vi ikke starte lidt forfra med det? Det er mere gas, der nu skal bruges på et tidspunkt, hvor vi skal gøre os uafhængige af gas. Det har vi besluttet. De to beslutninger står i stærk modsætning til hinanden. Skulle vi ikke prøve at regne om? **Ordfører**: Jamen jeg vil indlede med den grønne krammer, for det vil jeg da gerne imødekomme. Jeg har, før jeg blev politiker, en fortid i Dansk Metal, hvor det altid var utrolig interessant at besøge både underleverandørvirksomheder, men også større produktionsvirksomheder, som er nogle af dem, der fylder meget i offentligheden, altså Danfoss, Grundfos og alle de andre energiteknologiske virksomheder, som jo er med til virkelig at fremmane den grønne omstilling, ikke mindst i Danmark, men i høj grad også ude i verden. Lad os sige, at man f.eks. installerer grundfospumper i et kæmpestort infrastrukturprojekt i Kina. Det er jo et sted, hvor Danmark – for at drage en parallel til amerikanernes retorik – kan slå over sin vægtklasse, for der kan man virkelig bruge langt mindre energi, end man ellers havde gjort. Og ofte er det energi, der ville være tilvejebragt fra kulkraftværker og andre fossile energikilder. Så der kommer gerne grønne krammere herfra, og jeg synes, at vi har gjort meget for at øge forskningsdelen og i øvrigt også omstillingen af vores egen energiforsyning. **Spørger**: Jo, det var en gennemgang af, hvad vi kan. Men det konkrete spørgsmål går på gasledningen til Lolland. Det er jo den, det handler om. Skal vi ikke sætte den på pause og få lavet nogle genberegninger? For vi har også brug for den arbejdskraft. Skal vi til at bruge den arbejdskraft på at etablere ny gas, som vi skal bruge lige nu til at udbygge elnettet og gøre os uafhængige af russisk gas? Det er det, jeg spørger til. Der er nye beregninger på det. Jeg vil virkelig håbe, at der kan komme en reel grøn krammer fra Parti_A her. **Ordfører**: Jeg troede, der var to spørgsmål, altså forespørgslen om en grøn krammer og forespørgslen om det andet, og så kunne jeg ikke nå det andet, men det kommer så nu. Sådan som jeg har forstået det, har f.eks. Holmegaard og Dansukker jo den udfordring, at med de energimængder, de skal bruge, kan man ikke klare det udelukkende ved at elektrificere dem. Men til gengæld er det afgørende ikke nødvendigvis, om de har behov for gas. Det er så mere et problem, hvad det er for noget gas, de bruger, og der kan vi jo bevæge os væk fra naturgas og over mod biogas, og så kan vi stadig væk gøre det på en grøn måde.
[83042] **Spørger**: Tak til ministeren for en rigtig god tale. Man skulle tro, der var gravet ned i mine talepapirer, i hvert fald indtil der kom et »men« om, at regeringen ikke kan støtte beslutningsforslaget. Men der blev jo sagt, at der skal handles, og jeg hører også ministeren invitere til politiske drøftelser, fordi der er en interesse og også en oprigtig forståelse for den her problemstilling. Så bliver jeg jo lidt nysgerrig på, hvornår vi kan forvente de her politiske drøftelser. **Minister**: Det er helt rigtigt taget ned. Jeg har ikke haft fat i talepapirerne hos den radikale ordfører. Så avancerede er systemerne heldigvis ikke. Men jeg kan kun være glad, hvis vi har spejlet nogle af de samme syn på den her udfordring og på det her potentiale, der ligger i den her sag. Det er i øvrigt noget, vi efter mine bedste begreber deler med en meget stor del af erhvervslivet og erhvervslivets organisationer, som også ønsker mere bevægelse i den her retning. Til spørgsmålet om politiske forhandlinger vil jeg sige, at der vil blive indkaldt til dem, når vi også som regering får mulighed for lige at få sat sagerne rigtigt sammen. Det er et komplekst område, det her, og jeg tror ikke, jeg overdriver, hvis jeg siger, at hele coronakrisen og håndteringen af den har ryddet bordet for, hvad der kunne ligge af sager på samme tid. Derfor er det noget, vi er meget opmærksomme på, og jeg håber selvfølgelig, at det kan være inden alt for længe. **Spørger**: Tak. Når jeg spørger til et tidspunkt, er det jo, fordi det her også har været en debat, før corona trådte ind og lagde vores land ned. For i november sidste år var ligestillingsministeren ude at kommentere nogle lignende tanker. I februar var erhvervsministeren selv ude at sige, at der var igangsat et arbejde. Det er jo derfor, jeg bliver lidt nysgerrig. I forhold til coronakrisen nævner ministeren jo selv, at diversitet kan ses på bundlinjen, så hvorfor ikke gøre det nu? **Minister**: Det er rigtigt. Jeg var selv ude i februar også og sige, at arbejdet var i gang. Man kan sige, at det, der er sket mellem februar og nu, er covid-19, og det er coronakrisen. Havde den ikke været her, er jeg lige ved at tro, at vi måske havde haft gang i de politiske forhandlinger allerede nu, og hvem ved, om de ville have været tilendebragt? Det er måske for meget at spå om. Men det er bare for at understrege, at regeringen mener det her alvorligt, og vi ser ind i gerne at ville have politiske drøftelser om det. Jeg kan bare ikke sætte en dato på i dag for, hvornår de starter.
[113205] **Spørger**: Mange tak for det, og tak for den gode, retorisk stærke og også underholdende tale. Det er jo ikke alt, ordførerkredsen hernede kan være enige om, men jeg tror, der er en bred enighed om, at vi gerne vil se ordføreren stå og danse diskodans i lyset fra stroboskoplys fra vindmøller. Det er rigtigt, at der er stor forskel i vores lille land. I rapporten er der også angivet det her med, at der er nogle steder, man er gode til landdistriktspolitik, altså hvor det virkelig fungerer, og så er der nogle steder, hvor det absolut ikke fungerer. Det, jeg godt kunne tænke mig at spørge ordføreren om, er: Ser ordføreren nogen steder, hvor vi også herfra kan gøre noget for at få det til at fungere? Altså, hvordan kan hotspottene smitte ikkehotspottene, så at sige? **Ordfører**: Jamen så skal vi finde ud af, hvordan vi fra Folketinget begynder at klone ildsjæle, for det er jo det, der altid findes de steder, hvor det her virker. Der er en ildsjæl, som laver en friskole, og som går rundt og får de andre med på det, og så laver man en god friskole. Det er jo derfor, som Radikale siger: I stedet for folkeskolen, hvor der ingenting var, var der pludselig en fantastisk friskole, hvor det hele kørte. Men det er ildsjælene. Hvis vi kan finde ud af at klone ildsjæle, kommer vi i mål. Og en måde at klone dem på er jo dybest set at få bremset det der med, at vi rent faktisk flytter hurtigere til byerne, end vi flytter ud af dem. Og der kommer vi tilbage til alle de andre løsningsforslag. Lad os nu gøre det attraktivt at bo derude, både økonomisk, men også bare i den praktiske del af det at være voksende familie derude. Lad os finde en måde at transportere folk på. Giv dem kørekort som 16-årige. Der kører alligevel ingen biler derude. De kan sagtens køre rundt. Lad os tænke ud af boksen og finde nogle løsninger, der gør det muligt at komme rundt, hvis ikke det er offentlig transport, for jeg er enig i, at det kan det jo være. Men jeg vil bare sige, inden vi laver cykelstier alle steder, at de koster ca. 1 mio. kr. pr. kilometer. **Spørger**: Tak for det. Ordføreren nævner jo netop den offentlige transport. Vi havde en diskussion tidligere omkring det her med, at buschaufføren var den bagerste mand i bussen. Ser ordføreren nogen muligheder i, at man kunne inddrage f.eks. flextransporten i den offentlige transport og dermed i hvert fald om ikke andet så få mindre biler at transportere folk rundt i? Nu ved jeg, at ordføreren selv har seks af dem. **Spørger**: Det er ikke alle, jeg lige ville smide sådan en 18-årig ud i. Jeg tror, Corvetten ville være lige det vildeste at starte i. Nej, jeg sidder jo et sted, hvor vi også ser problemerne med flextrafik. Så skal man tænke flex som meget mere decentraliseret, og der har Ordføreren en problemstilling med noget sikkerhed og noget, vi også skal kigge ind i. Men vi skal da lade være med at gøre det. Problemet med flex lige nu er, at det bliver sådan et offentligt spendingprojekt, hvor man så bare finder en ny måde at bruge penge på for at køre folk hen til fælles punkter uden for byerne, hvor de så heller ikke kan tage bussen. Men jo, mere decentrale og mindre bureaukratiske muligheder for at transportere folk skal vi bestemt have.
[123640] **Ukendt**: Mange tak for det, formand. Man skulle jo tro, at der her på denne første tirsdag efter en lang og behagelig juleferie var lidt mindre diskussionslyst, men det er godt, at der er gang i drøftelserne her i salen og der ikke er behov for at få banket noget rust af. Jeg vil sige tak til regeringen for at fremsætte det her lovforslag. Det har i hvert fald for mit vedkommende været et blindt punkt, tror jeg det hedder på dansk, at der her i forbindelse med den her autorisationsordning har været et ret stort problem med fejlkontroller. Det er selvfølgelig noget, der skal tages hånd om, og man kunne måske med rette i forbindelse med udvalgsarbejdet spørge ministeren efter, hvor længe man i ministeriet faktisk har været klar over den her ret høje fejlprocent. Det ville være meget relevant, tænker jeg, også for at foregribe en kritik fra måske Parti_G af, hvorfor der ikke er blevet gjort noget noget tidligere. Det kunne man jo håbe på i den her sammenhæng handler om, at man faktisk heller ikke i regeringen eller i ministeriet har været klar over den her udfordring. Jeg har i hvert fald ikke været klar over det. Nu bliver der så gjort noget ved det, og det er jeg glad for. Om det så bliver den store åbenbaring og kommer til at ændre meget, at vi nu laver en ordning om fra en autorisationsordning til en akkrediteringsordning, må tiden vise. Og nogle derude kunne måske også finde på at stille det spørgsmål: Hvor tit sker de her hændelser? Hvor tit er der egentlig en gyllebeholder, der springer læk? Jeg tror, at Parti_Gs ordfører havde nogle eksempler fra tidligere. Men det, vi jo i den her sammenhæng skal huske på, er den risiko, der er her. Risikoen består jo af to elementer: sandsynligheden for og konsekvensen af hændelsen. Og i det her tilfælde med en gyllebeholder, der springer læk, er konsekvensen ret stor; vi har også hørt det omtalt af Parti_As ordfører med en meget fin beskrivelse af, at det kan have nogle ret store konsekvenser for vores vandmiljø. Derfor skal kontrollen og nu så i fremtiden den akkrediterede kontrol af vores gyllebeholdere selvfølgelig være så fejlfri som overhovedet muligt. Jeg kunne, så vidt jeg lige husker, i høringssvarene se nogle kritiske røster omkring en mulighed for en form for monopoldannelse på det marked, der så kommer til at omfatte virksomheder, der skal lave akkrediteret kontrol af gyllebeholdere. Og der vil jeg da så fra Folketingets talerstol opfordre miljørådgivere og andet godtfolk til at blive akkrediteret, sådan at der er så mange virksomheder derude fremadrettet, der kan foretage de her akkrediterede kontroller. Det er så en opfordring fra Parti_Hs ordfører i den her sammenhæng. Men ellers vil jeg bare sige, at Parti_H støtter lovforslaget. Tak for ordet. **Spørger**: Jeg kan berolige ordføreren med, at jeg allerede har indsendt udvalgsspørgsmål, som vedrører, hvorfor det her lovforslag ikke er kommet tidligere, og jeg har også stillet spørgsmål om, hvor mange beholdere, der er kollapset, og hvor mange store udslip der har været de seneste år. Der er jo sådan set miljøorganisationer, der holder øje med det. Og det var ikke mig, der kommenterede på det tidligere – det var Ordføreren, som refererede til en sag fra Spøttrup Sø, hvor 3.000 m³ gylle løb ud, hvilket nok skyldtes et kollaps. Ellers sker de fleste af de større forureninger af vores åer, fordi man er ude at køre gylle ud alt for tidligt, på et tidspunkt, hvor jorden er mættet osv. Men der er sådan set nogle tilfælde, hvor der er tale om pumper, der går i stykker, eller en gyllebeholder, der kollapser, og det er jo derfor, at det her lovforslag er vigtigt, hvis man kommer til frem til at have en bedre kontrol. Altså, det kan ikke nytte noget, at de der kabler omkring gyllebeholdere, som skal gøre, at den holder sammen, også når den er fyldt, ikke tilses, og det er jo det, som der står i lovforslaget ikke er sket. Det er jo vildt. Altså, nogle gange har vi for meget tillid til systemet – bare fordi der foretages kontrol, tror vi, det er godt. Kan ordføreren ikke se, at der er noget her, som der skal rettes op på? **Ukendt**: Nu kunne jeg jo som forsvarsordfører referere til en sætning, man ofte bruger i forsvaret om tillid og kontrol, men det vil jeg lade være med. Men jeg er helt enig i det, som Taleren nævner her, nemlig at vi skal kunne stole på, at den kontrol, der bliver udført, også bliver udført korrekt og giver et retvisende resultat, når det handler om at give et billede af, hvordan det ser ud derude, altså beholdernes tilstand osv. Og det spiller jo ind i det, som jeg sagde i min tale, nemlig at når vi taler om risiko, så er der jo to faktorer, nemlig sandsynligheden og konsekvensen, og for mig at se er konsekvensen af de her hændelser så stor, at vi på baggrund af den viden, vi har nu, om fejl i kontrollen, er nødt til at skærpe opmærksomheden på det her område. **Ukendt**: Ja, det der med kontrol er jo godt, men der er jo også nødt til at være en eller anden ledelse, som skal forholde sig til de kontrolresultater, og der er jo noget her, der indikerer, at det har svigtet. Der er nogle, der pisker rundt i hele landet og via nogle stikprøvekontroller registrerer, at der er sket betydelige og grove fejl, så hvorfor er der ikke nogle overordnede for de her kontrollanter, der ligesom bringer det her videre op på et politisk niveau? Eller er det sket? Altså, jeg undrer mig virkelig over, at der ikke er blevet strammet op på det område tidligere. Tror ordføreren, at der er nogle ledelseslag, der har svigtet her? **Ukendt**: Nej, jeg vil helst ikke tro noget om ledelsen i forhold til den styrelse og andet, der har et ansvar på det område. Jeg synes næsten, at det med alle de spørgsmål, der bliver stillet her i Folketingssalen, lyder, som om at Parti_Gs ordfører varmer op til et samråd, så vi kan måske se frem til, at vi skal have et åbent samråd om kontrollen af gyllebeholdere i Danmark, og det vil jeg da i hvert fald personligt glæde mig til.
[94046] **Ukendt**: Tak for det. Med beslutningsforslaget foreslås det, at regeringen pålægges at træffe en principbeslutning om at donere eventuelle overskydende covid-19-vaccinationer til COVAX-initiativet, som arbejder for at distribuere vaccinerne globalt til særlig verdens lavindkomstlande. I Parti_A mener vi, at Danmark selvfølgelig skal hjælpe, hvor vi kan, i den globale kamp mod corona, for en global sundhedskrise kræver fælles indsats, først og fremmest ud fra et medmenneskeligt synspunkt, og lad mig sige, det er nogle helt forfærdelige historier, vi hører fra bl.a. Indien i disse uger. Men vi skal også hjælpe, fordi vi trods grænselukninger lever i en globaliseret tidsalder. Det er i alles interesse, at vi minimerer risikoen for nye virusmutationer og smittebølger, og så længe der er mennesker i verden, som ikke er vaccineret, eksisterer risikoen for nye mutationer, som kan ramme os igen. Derfor er vi i Parti_A umiddelbart positive over for intentionen bag beslutningsforslaget, men vi har en række forbehold. For det første er det helt afgørende, at det danske behov for vacciner skal være opfyldt, som det også står i beslutningsforslaget. Her er en række ukendte faktorer såsom nødvendigheden af genvaccination. Vi vil heller ikke risikere på forhånd at udelukke muligheden for at bytte os til andre vacciner fra fabrikanter fra andre lande. For det andet lægger beslutningsforslaget op til, at vaccinerne skal doneres til COVAX. COVAX er et afgørende internationalt initiativ, som Danmark flere gange har støttet, senest med 50 mio. kr. Men vi forventer, at der i fremtiden også vil være andre relevante muligheder for at afsætte overskydende vacciner, bl.a. gennem den vaccinedelingsmekanisme, der aktuelt arbejdes på i EU. Derfor skal modtageren af en mulig dansk vaccinedonation ikke begrænses kun til at være COVAX. Det skal også bemærkes, at det ikke er muligt at donere vaccinerne fra AstraZeneca og Johnson & Johnson, som Sundhedsstyrelsen har taget ud af det danske vaccineprogram, først og fremmest fordi COVAX kun modtager vacciner, som kommer direkte fra godkendte vaccineproducenter og altså ikke fra andre landes lagre. I Parti_A mener vi helt grundlæggende, at Danmark selvfølgelig skal bidrage solidarisk i den globale kamp mod corona, men på grund af de før nævnte forbehold kan vi ikke på nuværende tidspunkt tage stilling til forslaget. Vi ser frem til drøftelsen i udvalget. Tak for ordet. **Ukendt**: Tak for det, og tak til Taleren for talen. Jeg forstår simpelt hen ikke den socialdemokratiske position i forhold til det her. For det er klart, at der er en række forbehold i forhold til, hvornår vi kan begynde at donere vacciner – det tror jeg sådan set alle er enige om – men når vi er kommet dertil, at vi kan sige, at vi kommer til at stå med nogle overskydende vacciner, hvorfor er der så den modvilje mod at sige, at vi naturligvis donerer dem til COVAX? For COVAX er den mekanisme, som netop kan sikre, at lav- og mellemindkomstlande kan få adgang til vacciner, og vi ved, der er et skrigende behov. Hvorfor skal vi så afvente at se et eller andet pågående arbejde med en vaccinefordelingsmekanisme i EU? Altså, jeg synes, det ligger temmelig meget lige for, og det er jo også det, man gør i f.eks. både Norge og Sverige. Sverige donerer 1 million doser til COVAX, og Norge har doneret omkring 700.000 doser. Så når de forbehold er taget, hvorfor er der så den modvilje mod at donere til COVAX? Det kunne jeg godt tænke mig at høre ordførerens bemærkninger til. **Ukendt**: Tak for det. Det er vigtigt for mig at understrege, at det ikke er en modvilje, og det håber jeg ikke ordføreren hører. Men det er en række ukendte faktorer, som lige nu gør sig gældende for, at jeg ikke lige her i dag kan sige, hvad der er vores stillingtagen, andet end at vi støtter intentionerne bag beslutningsforslaget, og at vi ser frem til udvalgsarbejdet og drøftelsen, der kommer her. **Ukendt**: Tak, men jeg bliver altså også bare en lille smule utålmodig. For nu har vi drøftet det her rigtig længe, og jeg mener jo, at det ikke burde være så svært at sige, når vi er kommet derover, hvor vi siger, at vi nu har fået de ubekendte væk, og at vi nu står med nogle doser, som vi ikke aktuelt kommer til at skulle bruge de næste måneder i Danmark, at vi skal donere dem til et eller andet sted. Så kan vi jo vælge at sige, at vi vil donere dem til en eller anden EU-vaccinefordelingsmekanisme, eller at vi vil donere dem til COVAX, eller at vi vil prøve at sælge dem. Og vi beder jo sådan set bare om at træffe en principbeslutning om, at man også påtager sig sit globale ansvar og donerer dem til COVAX. Hvorfor er der den modvilje mod at tage den principbeslutning? **Ordfører**: Jeg mener, at situationen er den, at der stadig er nogle ubekendte, og at vi derfor, som udviklingsministeren også sagde, ikke kan tage stilling lige her og nu i dag, men at vi gør det forud for udvalgsarbejdet. Og under udvalgsarbejdet ser vi også frem til at få afdækket, hvordan vi arbejder videre med de forbehold.
[86196] **Spørger**: Tak for det, og tak for ordførertalen, det var dejligt at høre. Jeg hører, at ordføreren egentlig gerne vil have en biodiversitetslov først og så en biodiversitetspakke efterfølgende, men er klar på at bytte om på rækkefølgen. Så tænker jeg: Hvordan er det, det ligger i forhold til hinanden? Var det ikke bedst at have en vision om, hvad det er, vi faktisk vil nå, så vi har en lov, der rammesætter det arbejde, biodiversitetspakken skal laves inde under? **Ordfører**: Nej, altså, jeg ville egentlig have pakken først, for det er den akutte indsats – det kan man vel også kalde sådan en slags nødhjælp. Altså, først sender vi nødhjælpspakker, og bagefter kommer vi med udvikling. For nødhjælpen er jo urørt skov og naturnationalparker, det er det, der kan redde de arter, som er akut truet, lige nu, hvorimod loven jo handler om, hvordan vi egentlig rykker rundt på vores land, altså hvordan vi giver naturen mere plads, bl.a. ved at udtage lavbundsjord. Det er en ikke helt lige så akut indsats, for det er jo ny natur. Det er jo ikke, fordi vi netop redder nogle truede arter lige nu ved at tage noget jord ud af produktion, men det er det, der gør, at vi kan give naturen mere plads på lang sigt. Men den akutte indsats er den, der ligger i pakken, og det var den, jeg allerhelst så at vi som et bredt flertal i Folketinget havde sat os sammen om og var blevet enige om indsatser og også finansiering til, for det er jo faktisk finansieringen, der står i vejen nu. Det er derfor, det er finansieringen, der har optaget mig meget, for det er jo den, der mangler. Vi er ret enige om, hvad der skal til helt akut. Vi har ikke pengene, men det kunne vi jo få, hvis vi virkelig ville og satte os sammen. **Ukendt**: Tak. Jeg forstår på ordføreren, at der er noget, der er akut, og det er jo helt rigtigt, for dyrene dør sådan set for øjnene af os lige nu, og dem, der er uddøde, kommer ikke igen. 42 pct. af de dyr, der er truet, lever kun i skovene. Derfor er jeg også helt enig i, at noget af det, der er rigtig vigtigt at få fat i, er at få skovene omlagt til urørt skov. Jeg kunne høre visionerne i forhold til 2030, der ligger vi nok ret meget på linje, men hvad er visionerne i forhold til urørt skov i 2025? **Ukendt**: Det har vi ikke fundet ud af endnu. Altså, det, som vi har taget udgangspunkt i, er det, som Parti_A og SF i sin tid meldte ud. Mit eget parti havde ikke noget mål i forhold til urørt skov, men det skulle vi da nok have haft, for det er rigtig fornuftigt at have. Derfor har vi jo lagt os på det mål, som de i sin tid annoncerede, og som var de her 75.000 ha. Men indfasningen afhænger jo af penge, og det er derfor, jeg allerhelst så, at vi kunne mødes og finde de penge og komme i gang.
[89778] **Spørger**: Tak. Man plejer jo at starte med at takke forespørgerne for, at de rejser debatten. Man kunne også begynde at diskutere, hvad det egentlig er for en debat, vi har. For jeg synes godt nok, som jeg sagde tidligere, at det bevæger sig i mange niveauer. Altså, diskuterer vi konkret en institutleders aktion med hærværk på en buste? Diskuterer vi ismer inden for kunsten, eller er det politiske ismer, vi diskuterer? Eller diskuterer vi, hvordan vi kan skabe et fantastisk Kunstakademi? Det er måske egentlig det, jeg synes det kunne være lidt mere interessant at diskutere her i Folketinget: Hvordan laver vi de rigtige rammer for, at vi har en fantastisk uddannelse inden for kunsten? Hvordan sørger vi for, at pladsen er der til at skabe rammerne for de studerende, så de kan udvikle sig og vi kan have det kæmpehøje niveau, som jeg tror vi alle sammen gerne vil have på vores uddannelsesinstitutioner? Det er jo egentlig det, der burde være interessant at diskutere for os her i Folketinget, som jeg ser det. Jeg synes også meget, det handler om, hvordan det egentlig er, at vi sætter en institution fri til at udvikle sig. For jeg tror måske, udfordringen, når jeg ser på Kunstakademiet, har været, at den har været holdt i for stram snor, fordi der ikke rigtig har været et udviklingsrum, et ordentligt ledelsesrum, på uddannelsen. Så hvordan kan vi udvikle det? Der er bestyrelsestænkningen, så man får det lag ind, der kan styrke en rektor i sin ledelse, men der er jo også det at snakke om økonomi, når man laver en uddannelse. Og der må vi jo bare sige, at vores uddannelser i Danmark, også de kunstneriske, igennem mange år har været udsat for en ret stor og voldsom besparelse. Og det er da noget, jeg i den grad synes vi må se på. Er der en ordentlig økonomi til at udvikle den uddannelse, der skal være, til at have de værkstedsfaciliteter, der også skal være, og til at have den mangfoldighed af undervisere, der kan møde de studerende og lære dem at udvikle sig som kunstnere, som der er brug for? Har vi det niveau? Noget andet, jeg synes, vi bliver nødt til at diskutere, når vi diskuterer Kunstakademiet, er jo faktisk det, der har været oppe at vende om andre af de kunstneriske uddannelser, f.eks. Filmskolen og hele den her Bolognaakkreditering, som også skaber en ret stor form for ensretning. Er det den rigtige måde at gøre det på? Jeg har personligt ofte rejst flaget for, at jeg synes, der er sket nogle fejl, da man gjorde det med design- og arkitektuddannelserne; at man mister dele af det, fordi det bliver meget akademisk lige pludselig. Og er det det, vi skal have et Kunstakademi til, eller er det andre steder, vi er rigtig gode til det? Så det er egentlig det, jeg synes der er værd for alvor at diskutere. Så må jeg sige i forhold til hele den her diskussion om identitetspolitik, at det, vi jo hørte fra forespørgeren, Ordføreren, som desværre ikke er her nu, i den grad var identitetspolitik. Det er da et udtryk for identitetspolitik at ville ensrette, hvilken identitet vi har, vores tænkning osv., og det skal vi da ud af, det skal vi da væk fra; at der kun er én måde at gøre tingene på. Men kan det være til stede? Ja, ligesom andre former for identitetspolitik kan, men det er altså vigtigt, at vi lige forstår, at identitetspolitik i lige så høj grad handler om national identitet, som Ordføreren ynder at tale for. Jeg tror egentlig, det er det, jeg vil sige, og så vil jeg læse et forslag til vedtagelse op på vegne af SF, Parti_G, Parti_I og Parti_L: Forslag til vedtagelse »Folketinget tager afstand fra ødelæggelsen af busten af Frederik V, uanset at den af aktørerne er opfattet som en kunstnerisk defineret handling. Folketinget anerkender samtidig, at det kan være fuldt ud fagligt relevant for studerende og medarbejdere på Det Kongelige Danske Kunstakademis Billedkunstskoler at diskutere Danmarks kolonihistorie, strukturel racisme, kønsidentiteter og magtforhold i samfundet, alt sammen i et kunstnerisk og skabende perspektiv. Folketinget opfordrer samtidig regeringen til at sikre, at Det Kongelige Danske Kunstakademis Billedkunstskoler har de tilstrækkelige økonomiske midler til fortsat at have værksteder og faglige ressourcer til at uddanne kunstnere på højest mulige kvalitetsniveau.« (Forslag til vedtagelse nr. V 62). **Ordfører**: Dem, der kender min politiske relation til ordføreren, ved nok, at jeg er rimelig enig i det, der er blevet sagt. Men jeg har alligevel lyst til at spørge ind til SF's holdning til bestyrelserne. Ønsker SF, at vi får faglige bestyrelser på vores kunstneriske uddannelser? **Ordfører**: Ja, det gør vi. Vi ønsker i den grad, at der kommer en bestyrelse ind på Kunstakademiet, som er fagligt funderet – altså at man ser på, hvad der er behov for af fagligheder i sådan en bestyrelse – men det er jo også, synes jeg, ret vigtigt at tænke på, hvordan medarbejderne og de studerende også er med til at skabe rammerne på en uddannelsesinstitution. Jeg synes, det ville være interessant at undersøge, om det ikke var sådan, en bestyrelse skulle sættes sammen. Men ja, vi ønsker bestyrelser. **Spørger**: Det er en vigtig pointe, som ordføreren har, om, at vi, når vi snakker om faglige bestyrelser, også skal tænke de studerende ind i det og se på, hvordan de studerendes stemme kan være til stede i bestyrelseslokalet. Så har jeg lyst til at spørge ind til en i min optik meget vigtig pointe, som ordføreren kom ind på, og som gik på Bolognaaftalen, og hvordan det måske er ønskeligt at afakademisere vores kunstneriske uddannelser. Jeg hørte – det kan være, at jeg overfortolker – at kulturministeren også var inde på det der med, hvordan man kan få den håndværksmæssige faglighed tilbage i uddannelserne. **Ordfører**: Det er jo både en håndværksmæssig, men lige så meget også en kreativ uddannelse, og det, jeg synes vi skal være meget klar over, når vi har de her Bolognaprocesser, er, at der er forskellige linjer inden for Bolognareglementet, man kan følge. Det, man tidligere har gjort i Danmark, hvor man i høj grad er gået den akademiske vej – det er det, man har gjort med design- og arkitekskolerne – synes jeg ikke har været hensigtsmæssigt. Vi kan se, at man i andre lande har brugt de retningslinjer, der ligger i Bolognaaftalen, til at finde andre måder at udvikle uddannelser på. Og jeg er sikker på, at vores nuværende kulturminister er med på, at vi gør det på den bedst mulige måde for de kunstneriske uddannelser, der ligger under Kulturministeriet på nuværende tidspunkt.
[111627] **Ordfører**: Tak for det, formand. Det er et rimelig stort lovforslag og kompleks, vi skal behandle her i dag. Det er også rimelig sjældent, at vi gør det, for det er ikke så tit, vi laver så store aftaler på det her område, og det er også et ret vigtigt område for rigtig mange mennesker. For selv om vi skal gøre alt, hvad vi kan, for at forbedre arbejdsmiljø og forhindre ulykker, er det selvfølgelig også ekstremt vigtigt, at det sikkerhedsnet, vi har til at gribe mennesker, til at få genoprettet tingene eller i forbindelse med udbetaling af erstatning – altså det sikkerhedsnet, vi har, når ulykken er ude – skal være velfungerende. Derfor er jeg glad for, at man for godt et års tid siden faktisk med næsten alle folketingspartier fik lavet en aftale, som tager hul på at løse nogle af de største problemer, vi har på det her område. Hvis jeg skal nævne dem, handler det om, at det i dag tager for lang tid. Sagsbehandlingen varer simpelt hen for lang tid. Og det er klart, at vi godt kan sætte sig ind i, at hvis man har været ude for noget, har man både følelsesmæssigt, menneskeligt, men også økonomisk en masse usikkerhed, og i forbindelse med den periode, det tager, inden man bliver klar over, hvad man står med, og hvad man har af grundlag og muligheder, er det selvfølgelig afgørende, at det ikke tager længere tid end højst nødvendigt. Samtidig er det selvfølgelig også vigtigt, at det er den rigtige afgørelse, og at man har retssikkerhed i behandlingen, og derfor er det selvfølgelig en balance, men ikke desto mindre vigtigere, at man kigger på sagsbehandlingstiden. Så har den anden udfordring været, at alt for mange, når de blev ramt af en arbejdsulykke eller en arbejdsskade, ikke kom tilbage på arbejdsmarkedet, selv om det jo er nogle, der i sagens natur var aktive på arbejdsmarkedet, altså nogle af kernetropperne. Det er jo dem, som bliver ramt af ulykkerne, men alt for mange af dem kom så på den anden side af det her ikke tilbage i arbejde, og det tror jeg vi kan gøre bedre. Så har der været nogle specifikke udfordringer i forhold til nogle af de kollegaer, som arbejder på arbejdspladser, hvor man har større risiko for at blive udsat for eksempelvis vold og trusler, og hvor det har været vanskeligt at få erstatning i nogle af de sager. Hvis man skal tage de her tre hovedområder, som jeg mener er de største, men jo slet ikke de eneste i den her aftale, og sige, at så sætter vi ind i forhold til kortere sagsbehandlingstid, så er noget af det, man gør, når man skal kigge på udbetalingen af årslønsnormen, at kigge på, hvad man egentlig har haft af indtægter de foregående år, i stedet for at lave en vurdering af, hvad man kunne have haft af indtægter. Og det er selvfølgelig væsentligt, ud fra at det så er nemmere at kigge på, hvad man har haft af indtægter, og derfor går det også hurtigere, end hvis man skulle vurdere, hvad man potentielt set kunne have haft. Det er klart, at man er nødt til at tage hensyn til nogle specifikke situationer, hvor man måske af nogle særlige grunde har haft en mindre årsløn, end man ellers kunne have haft, men ellers synes jeg grundlæggende set, at det er fornuftigt. Det gælder også, at man laver lidt større intervaller på erhvervsevnetabsinddelingerne, og at man så sikrer, at nogle af de ting, der skal oplyses undervejs, også bliver oplyst til tiden, hvis man har oplysningerne. For rigtig mange sager er i virkeligheden lang tid undervejs, fordi man venter på svar fra andre i systemet. Så det med at komme tilbage i beskæftigelse har faktisk ikke været et eksplicit formål. Jeg tror, at det for os alle sammen nok har været tænkt som et formål, men nu bliver det også skrevet ind som en del af formålet med det her, altså at man faktisk kan give folk en mulighed for at komme tilbage, og det synes jeg er rigtig klogt. Jeg synes også, det er rigtig godt, at man både får mere vejledning og får en teknisk arbejdsgruppe for at prøve at få ryddet nogle sten af vejen i forhold til at gøre nogle af de her ting. Men det vigtigste nybrud i det her er nok den uddannelsesmulighed, som man giver, sådan at hvis man har været ude for en arbejdsulykke, som gør, at man ikke kan arbejde i det fag, man tidligere har været i, og har brug for en omskoling, skal det være noget af det, man kan få som en del af ens erstatning, så man faktisk får en uddannelse, så man kan komme tilbage på arbejdsmarkedet i en anden funktion, og så man dermed får mulighed for et sporskifte. Det synes jeg er rigtig godt. Sidst, men ikke mindst, er der den del omkring ansatte, som er i større risiko for at blive udsat for vold. Hidtil har man i nogle situationer skullet anmelde den borger, som man jo egentlig er ansat til at beskytte, og gå rettens vej, om man så må sige, for at få erstatning, og der siger vi nu til nogle af de arbejdsgivere inden for områder, hvor den her risiko er størst, at de skal tegne en forsikring mod det her, så de kan få en erstatning uden at skulle politianmelde den borger eller de borgere, som har udsat en for vold, men som også er dem, om man så må sige, som man er ansat til at tage vare på. I nogle situationer kan det være rigtig vanskeligt. Så alt i alt synes jeg, det er en aftale, som tager fat på nogle af de store områder her. Det er også en aftale, som vi kommer til at skulle følge op på løbende i forligskredsen, fordi der er rigtig meget implementering i det her. Det er jeg sikker på vi vil gøre, og det er jo også en aftale, som heldigvis er lavet meget, meget bredt i Folketinget, og derfor håber jeg og tror på, at vi sammen kan sikre, at intentionerne bliver til mere end bare intentioner, men også bliver implementeret i praksis. Parti_A støtter forslaget. **Spørger**: Tak for at lægge vægt på sagsbehandlingstiderne og også på intentionen om, at folk ikke skal knække fuldstændig og ryge fuldstændig ud af arbejdsmarkedet, men at vi gerne skal gribe folk, inden det overhovedet kommer til at ske. Jeg er uenig i, at en ændret fastsættelse af arbejdsevnetab og årslønsberegningen er det, der kommer til at reducere sagsbehandlingstiderne. Jeg tror, at noget af det i den her aftale, der vil gøre det, er det her med at sætte en tidsfrist på de 14 dage, i forhold til hvornår der skal komme svar. Men der, hvor jeg virkelig tror, at vi har fat i noget i forhold til at løse det problem, som jeg synes ordføreren adresserer i sin tale, er i forhold til afklaringsretten, som ikke er en del af aftalen her. Det er den afklaring, der skal ske ude i kommunerne, bl.a. ude i jobcentrene. Det er jo det, der også er betydningsfuldt, i forhold til hvad det er for en arbejdsevne, man har. Derfor vil jeg egentlig bare spørge ordføreren, om ordføreren har lyst til at drikke en kop kaffe og vende, hvad det er, vi skal være opmærksomme på i forhold til afklaringsretten. **Ordfører**: Det vil ordføreren i sagens natur gerne, og jeg tror, at det, Spørgeren sætter fingeren på, nemlig at der er et sammenspil mellem forskellige myndigheder og i øvrigt forskellige lovgivninger, hvilket har været med til at komplicere det her, også er helt centralt. Det er derfor, at en implementering af det her også kommer til at være trinvis, for det er ikke lukkede siloer. Jeg er i øvrigt enig i det, som Parti_Gs ordfører siger om de svarfrister, man har lagt ind, og den mulighed, at der også kan pålægges bøder, hvis man ikke besvarer med oplysninger, som man lægger inde med. Alle de der ting er med til at sikre, at vi ikke, om man så må sige, som myndigheder sidder og venter på hinanden, mens borgeren er efterladt uden afklaring. Så jeg vil meget gerne tage en drøftelse af det andet, selvfølgelig, og så vil jeg i øvrigt komme med en tilkendegivelse af, at jeg er enig i, at frister er vigtige, og at vi jo kan gøre rigtig meget mellem myndigheder for at sikre, at sagsbehandlingen går hurtigere. **Spørger**: Det glæder jeg mig så til. Så vil jeg sende en invitation om at drikke den kop kaffe. Når vi ser på de her sager, synes jeg, man kan se, at det, der gør, at man virkelig knækker – det kan være en fysisk arbejdsskade, man har fået, som sætter sig i psyken – er den lange tid, som sagsbehandlingen kommer til at tage, og det at opleve at komme igennem en aktivering, der på ingen måde giver mening i forhold til det, man har brug for. Og vi kan se, at det, der er med til at afslutte sagerne, i særdeleshed handler om, at de bliver afsluttet i kommunen, og det er mere i forhold til det, altså at vi simpelt hen ser, at det er der, hvor de her svartider bliver overskredet, end at det egentlig handler om årslønsberegningen. **Ordfører**: Jeg er enig i, at det er rigtig komplekst. Men når vi ser på, hvad vi har lavet i aftalen, så er det meget, vil jeg sige, ambitiøse målsætninger for at få reduceret sagsbehandlingstiden, men man har jo også haft den ydmyghed i Folketinget og i forligskredsen, at man ikke har sagt: Bare fordi vi beslutter, at sagsbehandlingstiden skal bringes ned, så bliver den bragt ned. Derfor har man jo faktisk lagt det ind i aftalen, at dem, der sidder med det, skal lave en plan for, hvordan man konkret vil realisere de her målsætninger, og så komme tilbage til forligskredsen og drøfte, hvordan man gør det her i praksis. Så jeg synes egentlig, det er et eksempel på, at vi nogle gange godt kan lave noget, som ikke er færdigt, fordi vi stadig væk skal implementere, men hvor vi som partier skal være meget interesserede i, hvordan det går med implementeringen.
[101091] **Spørger**: Tak. Jeg har været medlem af Folketinget i snart 7 år, men der er en ting, jeg ikke har prøvet før. Det er det her med, at der er en aftalekreds, som laver en aftale om en finansiering, hvor man så bagefter ikke længere vil garantere, at det bliver sådan. Det er det, der sker med Lynetteholmen i øjeblikket. Altså, Lynetteholmen blev bl.a. af Parti_C solgt på, og det blev garanteret, at projektet var selvfinansierende. Så alle partier bag den aftale har selvfølgelig hånden på kogepladen i forhold til at sige, at det her er selvfinansierende. Kan jeg få den radikale leder til at sige, at hun garanterer, at Lynetteholmen er selvfinansierende og kører rundt af sig selv? **Ukendt**: Jeg udsteder ikke garantier for noget, der ikke er på mit bord. Men det er klart, at det bliver enormt vigtigt at følge det projekt meget, meget tæt. Jeg er personligt ekstremt optaget af det her med klapning i Køge Bugt, altså at vi får en anden løsning på det. Og i forhold til hele det store Lynetteholmprojekt, som er et ekstremt langvarigt projekt, er det jo interessant at dykke ned i elementerne og selvfølgelig også i finansieringen. **Ukendt**: Men partierne bag aftalen har jo solgt det på, at det er selvfinansierende. Altså, den forrige transportminister ville knap nok snakke med B.T., hvis de ikke bekræftede, at det var selvfinansierende. Alle skal bekræfte, at det er selvfinansierende. Men vil partierne bag aftalen ikke bekræfte det, som partierne lovede, dengang man solgte hele Lynetteholmprojektet, nemlig at det vil blive selvfinansierende ved salg af jord? **Ukendt**: Det kan jeg ikke redegøre for her. Jeg har ikke udstedt nogen garantier, men det er da helt åbenlyst, at det skal efterforskes og undersøges, og ministeren må jo redegøre for, hvordan sagerne hænger sammen nu.
[112247] **Spørger**: Tak for det. Punktet her er jo en redegørelsesdebat. Vi skal ikke vedtage noget som sådan, men Folketinget har mulighed for at få en orientering fra regeringen om kongerigets konkrete indsatser i Arktis siden den sidste afgørelse blev afgivet, og det er med – som det hedder – hovedvægt på begivenheder og resultater i det internationale samarbejde om Arktis. Der er også andre redegørelser, f.eks. om rigsfællesskabet og om det nordiske samarbejde. Her er vi mere på udenrigs- og sikkerhedspolitikkens domæne inden for det arktiske område. Det er en slags statusrapport, vi har med at gøre, som indtil 2021 fungerede som afrapportering på arktisk strategi, der løb fra 2011 til 2020. Der foreligger jo desværre ikke endnu en ny arktisk strategi. Danmark afventer for øjeblikket behandling af en udenrigspolitisk strategi i Grønland, og når det sker, kan der igen laves en egentlig strategi. Danmark er klar, og Færøerne har også opdateret sin arktiske politik, og forhåbentlig kan vi, inden der igen gøres status som i dag, have en ny arktisk strategi. I centrum af redegørelsen og Danmarks arktiske engagement på det her felt står Arktisk Råd som et omdrejningspunkt. Arktisk Råd er selvfølgelig præget af følgerne af Ruslands krig i Ukraine og har jo ikke kunnet fungere på den måde, det havde kunnet, før invasionen skete. Tilmed ville skæbnen jo, at Rusland faktisk var formandsland for Arktisk Råd, og det gjorde selvfølgelig situationen endnu mere speciel. Der blev holdt liv i nogle forskellige underudvalgsarbejder, og det, at Arktisk Råd eksisterer, er jo er vigtigt, men man kan ikke sige, at der har været et almindeligt og fortsat samarbejde med Rusland i Arktisk Råd. Siden vi diskuterede de her forhold sidst under den sidste redegørelsesdebat, er formandskabet nu overdraget fra Rusland til Norge, og der kan skabes lidt mere aktivitet på forskellige områder. Men selvfølgelig er det arbejde præget af, at Rusland har gjort, hvad de har, og at man altså ikke kan have de samme samarbejdsrelationer, som man havde før invasionen. De langsigtede implikationer er uklare. Sådan tror jeg formuleringen lyder. Det er de for Arktisk Råd og også i det hele taget for samarbejdet med Rusland og for, hvordan Rusland vil være og agere. Nøglen synes jeg for os er at slå fast – det gør regeringen også i redegørelsen, og jeg synes også, det skal være gennemgående for vores diskussion her – at vi stadig vil fastholde Arktis som et lavspændingsområde, og at vi har kernepunkterne om fred, dialog og samarbejde som vores grundlag for arbejdet i Arktisk Råd om de arktiske forhold. NATO er selvfølgelig også vigtigt og indgår i redegørelsen, hvor NATO naturligvis har fået øget opmærksomhed; også regeringen, Folketinget og aftalepartierne bag forsvarsforliget har et stort fokus på Arktis. Det er vigtigt at forbedre overvågning og suverænitetshåndhævelse og bidrage til og understøtte NATO's opgaveløsning i området. Samtidig lægges der vægt på åbenhed og informationsudveksling for at undgå misforståelser, og også det er jo ganske klogt og fornuftigt at gøre. Da vi diskuterede den sidste arktiske redegørelse, var der lidt opmærksomhed omkring de forhandlinger om forsvarsforliget, der skulle til at være på det tidspunkt, og som jo siden har medført en rammeaftale om forsvarsforliget og skal omsættes i yderligere aftaler. Men dengang var der lidt fokus på, hvordan samarbejdet ville være, og der har, hvad jeg synes er vigtigt, været en inddragelse af grønlandske og færøske folketingsmedlemmer i de forhandlinger. Der er også etableret et udenrigs-, sikkerheds- og forsvarspolitisk kontaktudvalg mellem Danmark, Grønland og Færøerne. Jeg vil også sige, at Parti_A, såfremt der er eller vil blive interesse for det, også fortsat er interesseret i at have dialogformater på parlamentarisk niveau med medlemmer af Lagtinget på Færøerne og Inatsisartut i Grønland. Af andre internationale elementer i arbejdet med Arktis er der jo punkterne om forebyggelse af ureguleret fiskeri og også EU's engagement, hvor Europa-Kommissionen vil åbne et kontor i Nuuk. Det er også lykkedes, siden redegørelsen sidst blev afgivet, at indgå en rammeaftale om brug af lufthavnen i Kangerlussuaq, der er grønlandsk ejet, men hvor der altså kan ske både militær og civil flyvning fra. Jeg var kort omkring forsvarsforliget før. Der er altså indgået den her rammeaftale og lavet et fælles grundlag med Grønland og Færøerne med lavspænding og at forbedre overvågning og suverænitetshåndhævelse som væsentlige elementer i den aftale. Der er også lavet separate aftaler med Færøerne om en luftvarslingsradar og med Grønland om en militær- og beredskabsmæssig basisuddannelse i Grønland. Det fremgår, at der vil være øget aktivitet med koordinering og informationsudveksling imellem allierede arktiske stater de kommende år på forsvarsministerniveau, og også her vil der være inddragelse af landsstyret og naalakkersuisut, Grønlands regering. Helt nødvendigt og naturligt er der store sekvenser af redegørelsen, der handler om klima og de store forandringer og biodiversitetsudfordringer, der er, som følge af temperaturstigningerne. Der indgår vi i forskellige internationale samarbejder igennem FN og også igennem Arktisk Råd med en af arbejdsgrupperne, der handler om monitorering og vurdering af klimaforandringerne. Også i forbindelse med forskningsreserven – jeg vil sige lidt mere om forskning hen imod slutningen – er der afsat midler til Nationalt Center for Klimaforskning, der er forankret ved Danmarks Meteorologiske Institut, og til forskellige overvågninger og målinger af udvikling vedrørende indlandsisen. I det hele taget er det vigtigt med klimaforskning i Arktis for at forstå de forandringer, der er, og for at give et godt grundlag for klimatilpasning. Klima- og miljøstøtte er et andet punkt, hvor danske myndigheder er involveret. Og som sagt er der en af de arbejdsgrupper, hvor der igen er aktivitet på trods af vilkårene for Arktisk Råd. Det er det, der handler om klimaarbejde og miljøsamarbejde. Der er også et biodiversitetssamarbejde, som vi synes er vigtigt. Så er der ellers en række andre statuselementer i den her redegørelse om søfart og sejladssikkerhed, søkort og havbundskortlægning, digital infrastruktur og kortlægning af arktiske geografiske data og viden og data omkring mineralske råstoffer. Mod slutningen af redegørelsen er der en række punkter om forskning. Den tidligere forskningsminister, der jo står på talerstolen nu, glæder sig over den vægt, der er på det, og at der er øgede midler til forskning i arktiske forhold og klimaforhold, som vi talte om før, og også i udenrigs- og sikkerhedspolitiske forhold – også med forskere fra rigsfællesskabets forskellige dele. Endelig er der jo altså gang i det at skulle lave et nyt forskningsskib, et nyt DANA. Der blev afsat midler med forskningsreserven i 2021, og der er kommet privat finansiering fra A.P. Møller Fonden og Orient’s Fond. Og i 2027 skulle der være et nyt forskningsskib, der kan bidrage med al den viden og indsamling af information, som sker der. I det hele taget indebærer årets forskningsreserve, der jo kun er få uger gammel, en pæn bevilling til arktisk forskning. Jeg vil slutte dér. Ellers synes jeg, at det vigtigste er, at vi holder fast i den måde, vi holder liv i Arktisk Råd på, til trods for de vilkår, der er, og at vi holder fast i målsætningerne om lavspænding, fred, dialog og samarbejde i det arktiske område. Tak for ordet. **Spørger**: Tak til Parti_As ordfører for en god tale. Det er rigtig positivt at høre, at Parti_A er åbne for en dialog. Der har jo ikke været den store opbakning i forhold til at sikre en formel struktur omkring et tæt samarbejde på det udenrigspolitiske område, men der er et ønske om at fortsætte dialogen. Så det er rigtig godt at høre, at Parti_A også er åbne for det. Ordføreren er også inde på det her med forskning i Arktis. Noget, der er vigtigt for os i IA, er, at forskning i Arktis foregår i Arktis og ikke alle mulige andre steder. Der er en undersøgelse, der er lavet tidligere, som viser, at rigtig meget forskning om Arktis foregår uden for Arktis. Så jeg tænker, at der ligger en fælles opgave, særlig når man tænker på et kommende forpersonskab i Arktisk Råd. Science diplomacy bliver rigtig vigtigt. Forskning er generelt vigtigt i Arktisk Råd-samarbejdet. Så hvordan kunne man være med til at styrke det i forhold til et kommende forpersonskab, når Danmark, Grønland og Færøerne skal overtage? **Ordfører**: Det er rigtigt. I tidligere sammenhænge har det også været en drøftelse, vi har haft. Det er jo absolut sådan, at megen arktisk forskning ikke sker i Arktis eller i Grønland. Det ville ikke være rigtigt at give et egentligt tilsagn om, præcis hvor meget der så kan gøre det. Men det, at der også foregår det, og at der er samarbejde med vidensinstitutioner og forskere i Grønland, synes jeg er vigtigt. Jeg vil så ellers sige, at skal man sådan nærmere konkret ind på egentlige løfter fra regeringen eller aftaler om, hvordan det skal gøres, så må det være uddannelses- og forskningsministeren, som kan gøre det. Det ville jeg ikke kunne her. **Spørger**: Tak for svaret. Noget af det, som vi ved der egentlig allerede er indgået aftale omkring i forhold til et kommende forpersonskab, er også, at Grønland skal spille en fremtrædende rolle. Man kan sige, at vi står uden en arktisk strategi. Vi står uden en arktisk ambassadør. Vi står med et Arktisk Råd, som er udfordret på grund af krigen i Ukraine. Så hvordan kan man ligesom forberede det her på en god måde, hvor man også sikrer en god konsultation og et godt samarbejde mellem Grønland og Danmark hen imod et forpersonskab i fællesskab? **Ordfører**: Det er jo gode betragtninger at få frem. Det er godt, at man forbereder det – trods de omstændigheder, der er – og at man i Udenrigsministeriet i optakten til det har den dialog, der skal til, for at det kan komme til at køre godt. Så ja, man må trods de udfordringer, der er omkring rammerne for det, se frem til det og få skabt de forbindelser og det forarbejde, der gør, at det kan fungere godt, når den tid kommer.
[110867] **Spørger**: Tak for det. Nu bød Ordføreren jo nærmest op til dans, og så er det jo uhøfligt ikke at replicere. Hvis forskellen på, om det er privat eller offentligt, er, om der står Sygehus Vendsyssel, eller om der står Per Larsen A/S, så tror jeg godt  at vi kan finde ud af at få sat sådan et klistermærke på kitlen af den læge, der skal operere Ordføreren, hvor der står Per Larsen A/S. Men jeg tror egentlig også, at der var større ambitioner med det end det. Men det, jeg egentlig synes var interessant i hr. Kim Edberg Andersens tale, var det der med, om vi var blevet for forvænte og blevet forkælede. Jeg har i mit tidligere arbejde som opsøgende medarbejder oppe i Hjørring oplevet lidt noget andet. Der har jeg mere oplevet en anden tilgang til det: Hvis man ikke går op til lægen og får at vide, at man er syg, ja så er man pr. definition rask. Det har afholdt rigtig mange mennesker fra at gå til lægen, og det er jo noget, der i særlig grad øger den sociale ulighed i nogle bestemte grupper. Nu ved jeg jo, at Ordføreren har et stort fokus på, at vi også skal mindske den kønnede ulighed. Det er jo sådan noget, vi ofte ser er noget af det, der bidrager til, at mænd sjældnere går til lægen. Vil Ordføreren ikke anerkende, at det faktisk også er en problemstilling, og at det derfor måske er lidt mere nuanceret end som så? **Ordfører**: Ordføreren anerkender fuldstændig, at der er forskel på, hvordan de såkaldt sociale klasser søger sundhedsvæsenet, og også på, hvor krævende de er i sundhedsvæsenet. Der er regionale forskelle, men der er også kommunale forskelle. Vi havde en direktør på Hjørring sygehus, der fortalte mig, at der var mange flere med stomi i Frederikshavn end i Hjørring Kommune, fordi der ligesom var sådan en kultur for, at man ikke gik til læge – det var typisk mænd – før det var for sent, og så endte man med en stomi. Det er jo et spørgsmål om at sørge for at forklare danskerne, at de selvfølgelig skal søge sundhedsvæsenet. Det er jo ikke, fordi Parti_K siger, at de alle sammen bare skal lade være med at søge sundhedsvæsenet, for det er superbilligt, og så bruger vi ingen penge. Men vi bliver også bare nødt til at lade være med at lukke øjnene for, at det er muligt, at der er nogle, der oversøger det. Og jeg tror faktisk også, at folk gerne selv vil kunne klare det. De søger jo ikke skadestuen med lille Ida for at genere nogen. Det gør de, fordi de måske står i en situation, de ikke føler de kan håndtere selv, og så skal man måske kigge på, om vi har opbygget et samfund, hvor det er nødvendigt at tage på skadestuen for det. **Spørger**: Kan Ordføreren lige præcis ikke derfor være bekymret for, hvis man så privatiserer det yderligere eller i hvert fald i højere grad lader det overgå til private sundhedsforsikringer? For der kan der jo netop være en tendens til, at dem, der er privilegerede i forvejen, også får en privilegeret adgang, hvorimod dem, som i virkeligheden måske har et større behandlingsbehov, men som ikke har de økonomiske eller sociale ressourcer, er dem, der ikke søger. Burde prioriteringsopgaven i virkeligheden ikke ligge i netop at hjælpe dem, der i forvejen har svært ved at søge sundhedsvæsenet, til at søge sundhedsvæsenet, og så måske begrænse det lidt i forhold til de andre? **Ordfører**: Nu skal jeg sige noget, som jeg tit har hørt fra talerstolen: Jeg køber ikke præmissen. For præmissen der er, at man køber sig en forlomme til noget. Lad os nu sørge for, at det private og det offentlige spiller sammen, sådan at der ikke er et marked for at sælge den ekstra private sundhedsforsikring. For det er rigtigt, at det er nogle meget dumme danskere, der betaler for noget, som de teknisk set allerede har betalt for gennem skatten. Grunden til, at folk får private sundhedsforsikringer nu, er, at der ofte er virksomheder, som tænker: Der er alt for lang ventetid, så jeg køber en forlomme til mine medarbejdere, fordi jeg synes, det er for dyrt at mangle dem i virksomheden. Jeg har selv set det som chef og har forhandlet de her ting hjem. Det var ikke, fordi jeg ville snyde nogen eller give nogen en forlomme. Det er jo dybest set, fordi jeg lavede en kalkule: Hvis jeg betalte x antal kroner om måneden, var jeg sikker på, at hvis Peter fik ødelagt sin fod, var han hurtigere tilbage på arbejde. Det er jo ikke, fordi jeg ikke kan lide det offentlige. Det er bare, fordi det offentlige havde så lange ventetider og jeg ikke kunne undvære mine medarbejdere.
[101112] **Spørger**: Tak for det, og tak for talen. Parti_D er et parti, som går meget op i forsvar, og som brander sig selv på at være sådan et forsvarsparti. Det er jo en god ting. Man er med i forsvarsforligene. Man var også med i den såkaldte arktiske kapacitetspakke, som drejer sig om at opsætte radarsystemer i bl.a. Nordatlanten. Men når man bruger penge på at opsætte en tyverialarm i sit hus, så må man også være rede til at gribe ind, hvis tyven viser sig; hvis tyven kommer. Hvad forestiller ordføreren sig vil ske og skal ske, hvis der f.eks. er et fjendtligt fly i færøsk luftrum? **Ukendt**: Jeg forestiller mig, at vi forsvarer kongeriget, ganske enkelt. Jeg er ikke helt sikker på, hvad spørgeren mener med sit spørgsmål. Jeg er bare helt ærlig. Men selvfølgelig, vi har et kongerige, som skal forsvares, og det skal vi gøre, uanset hvor friheden bliver knægtet. **Ukendt**: Spørgeren mener, at der på Færøerne ikke er nogen lufthavn, hvor der står militærfly – der er ikke noget at sende op i luften. Siden 2005 har Royal Air Force 136 gange bortvist russiske fly fra det britiske luftrum. Vi har ikke de kapaciteter. Derfor er det uklart, hvad der skal ske, hvis og når vi ser et russisk fly i færøsk luftrum. **Ukendt**: Okay, men så tænker jeg, at det giver god mening, når vi er medlem af NATO, at vi også samarbejder der og ser, hvordan vi i det samarbejde gør det bedst muligt og effektivt. Det er jo ikke sikkert, at det bedste og mest effektive er, at vi har x antal kampfly stående på Færøerne. Det er jo ikke sikkert, at det er det, der er godt. Men hvis vi har et samarbejde, kan det sikre det. For der er NATO jo en forsvarsalliance, hvor vi står last og brast med hinanden. Det vigtigste for mig er, at nogle fra alliancen passer på os, uanset hvem det er.
[116551] **Spørger**: Tak for ordet. Og tak for talen. Jeg lægger mærke til, at ordføreren lægger vægt på, at det at have frie muligheder til at udfolde sig er centralt i Parti_Bs ligestillingsbegreb, og det er også noget, vi i Parti_I klart kan se os i. Jeg vil gerne spørge ind til noget, ordføreren ikke var så meget inde på, men som indgår relativt bredt i redegørelsen, nemlig det, der handler om lgbt-familier med flere end to forældre. Det fremgår af redegørelsen, at regeringen gerne vil gøre noget ved den udfordring, det i dag er for lgbt-familier med flere end to forældre, at man ikke bliver anerkendt og f.eks. ikke kan få adgang til oplysninger på Aula om sine børn, sundhedsoplysninger osv. Og helt åbent vil jeg bare spørge ordføreren til, hvad ordføreren selv kunne tænke sig man fik gjort bedre her. **Ordfører**: Vi skal i hvert fald have kigget på, om der er nogle sådan rent strukturelle problemer i den måde, vi har indrettet området på. Jeg synes, det er rigtigt at tage diskussionen og prøve at se, om vi kan gøre nogle af tingene lidt bedre og mere gennemsigtige og få lavet nogle mere nutidige regler for noget af det. **Spørger**: Tak for svaret. Jeg tror, det var sådan cirka lige så bredt og fluffy, som redegørelsen er. Men så lad mig spørge mere konkret. Kunne ordføreren se for sig, at vi fik opdateret de it-systemer i det offentlige, som gør, at man f.eks. ikke kan få adgang til Aula og sundhedsoplysninger om sine børn? **Ordfører**: Det kan jeg sagtens se, ja.
[119006] **Spørger**: Jeg havde jo egentlig forestillet mig, at udenrigsministeren ville afvise det her forslag, og at han så i stedet for ligesom ville være offensiv ved siden af og sige, at det da selvfølgelig er klart, at man vil tage kontakt til Frankrig og diskutere med Frankrig, om man ikke kan finde en kompensation, det kan være noget i forhold til NATO, eller det kan være noget andet, der gør, at man kan bruge de der bygninger mere end de der få dage om året, hvor de bliver brugt. For er det ikke 317 dage om året, bygningerne står tomme? Så man kunne jo også være offensiv, og det bekymrer mig egentlig lidt, at ministeren hverken vil gøre noget traktatmæssigt eller man vil være offensiv uden for traktaterne. Det lyder, som om ministeren ikke mener, at det er relevant at gøre noget ved det, men at vi bare fortsat skal køre ud ad det spor, der handler om, at vi, fordi der for mange år siden blev lavet en traktat, så skal sende en masse CO 2 ud i luften, og vi skal spilde 1 mia. kr. om året, og vi skal spilde en masse menneskers tid på noget, som ikke har nogen som helst værdi for nogen som helst. **Minister**: Det kan også være et udtryk for, at man skal vælge sine kampe med omhu. Hvis jeg skulle have skrevet traktaten, så ville jeg ikke have haft to mødesteder for Parlamentet, men det gjorde jeg ikke, og der er indgået et historisk kompromis. Det er ikke hensigtsmæssigt, men det er en realitet, og som Spørgeren også helt udmærket var inde på i sin egen begrundelse – også uden manuskript, hvad jeg jo så også kastede mig ud i, det er jo altid en farlig sag – så skal man jo her også holde proportionaliterne på plads. Man kunne lege med tanken om, at den her konstruktion aldrig var kommet op at stå, fordi man historisk ikke var i stand til at indgå det her kompromis. Så havde Europa været dårligere stillet. **Spørger**: Jo, men bekymringen er jo så også, at man i en anden sammenhæng kan give Frankrig en indrømmelse, eller at man kan placere noget et nyt sted uden at inddrage det her. Og jeg forstår jo godt ministerens synspunkt om, at man, når man nu har indgået en europapolitisk aftale med alle de andre om, at man ikke må ændre ved traktaterne, så ligesom også, uanset hvor tåbelige tingene er, bliver nødt til at sige, at det vil man ikke ændre ved. Men derfor kunne man jo så sagtens sige, at man til gengæld vil bruge nogle andre midler til at få det igennem. Men det forstår jeg ikke er noget ministeren satser på. **Minister**: Det kunne man jo sagtens sige, men jeg er ret sikker på, at man ville møde nogle franskmænd, der ville skubbe traktaterne foran sig, uanset hvad man kom op med. Derfor tror jeg bare, man må sige, at bundlinjen i det her er, at det, hvis man skulle omgøre det her historiske kompromis, hvad vi jo sådan set meget gerne ville, så ville forudsætte nogle traktatændringer af mange andre grunde, og vi kommer til at vende tilbage til det i debatter senere i eftermiddag. Så det er ikke bare en dansk prioritet, men det er noget, vi ikke ønsker, og derfor kommer den her sag til at lukke sig ned der. Det kan man ikke tage som indtægt for, at jeg synes, det er verdens bedste brug af skatteydernes penge, at man pakker det hele ned en gang om måneden og tager en tur til Strasbourg, selv om Strasbourg jo også er et dejligt sted. Ja, man skal måske snarere tage det som et udtryk for, at et demokrati engang imellem også koster nogle penge.
[101134] **Spørger**: Jeg blev simpelt hen så glad for hr. Torsten Gejls fokus på dyrevelfærd og i virkeligheden også for svaret om rewilding, for noget af det, vi har brug for, er jo mere natur i Danmark – det er mere sammenhængende natur, det er vilde dyr. Det er jo egentlig lidt vildt, for vi er et så opdyrket land. Men jeg vil egentlig spørge til det her med kystsikring, for i Danmark har vi jo generelt hele tiden haft en diskussion om, om vi ikke skulle lave sådan et landkort for kystsikring. Det er jeg sådan set enig i at vi bliver nødt til at gøre over hele Danmark, men hvad forestiller Parti_I sig så vi skal gøre med f.eks. København som by, hvis vi ikke skal lave Lynetteholmen? Jeg kunne egentlig godt tænke mig at vide, hvad I har af tanker. Er det en dæmning? Eller hvad er det, I ønsker for at kystsikre København? **Ukendt**: Det er et stort, stort spørgsmål at svare på på meget få sekunder. Altså, man kunne jo godt lave den kystsikring lige på det område med Lynetteholmen uden også at bygge en by. Man kan jo gøre det med diger, og man kan gøre det med, hvad kan man sige, en væg, uden at man så bagved skal bygge en enorm by. Det kan være, det bliver nødvendigt at lave diger f.eks. op og ned langs kysten, men jeg er ikke ekspert i kystsikring. Det må jeg tilstå. **Ukendt**: Grunden til, at jeg spørger, er, at jeg er oprigtigt nysgerrig, for vi har kigget ind i, hvad man kunne gøre for København, og noget af det, der ligger i projektet Lynetteholmen, er jo ikke, at man automatisk har sagt, at der skal være en by. Det er faktisk ikke besluttet endnu. Det, der er besluttet, er, at vi laver en ø, og det er jo netop for at få den der kystsikring. Så tror jeg, at vi kommer til at have mange diskussioner om infrastrukturen i den forbindelse og om, hvor meget byudvikling der skal være, og sådan noget. Der tror jeg, der vil være nogle forskellige synspunkter. Men jeg kan stadig væk ikke se, hvad vi kommer til at se ind i i København. Hvis vi får en vandstigning på 2 eller 3 m i Københavns Havn, vil det have ret store konsekvenser for vores by og også for noget af den natur, vi har. Så derfor vil jeg bare gerne høre jeres idéer til, hvad vi så kunne gøre. **Ukendt**: Jamen i det konkrete tilfælde kan vi jo godt kystsikre der, hvor Lynetteholmen skal ligge, uden at bruge rigtig, rigtig meget jord til at bygge en rigtig, rigtig stor by. Så den lille smule kystsikring er jo fin nok. Det er bare synd at bruge jord, som måske skal bruges andre steder, til at lave den by. Mens transportministeren stod og snakkede om øen Lynetteholm, stod boligministeren et andet sted i København og snakkede om den by, der skulle bygges derpå. Jeg vil da være utrolig glad, hvis SF vil være med til at sikre, at den by ikke kommer, men det hænger jo politisk set sammen, så vidt jeg kan se.
[103673] **Spørger**: Tak. Og tak for ordførertalen. Jeg glæder mig over, at energieffektivisering og besparelser fylder så meget, for vi kan jo ikke bare blive ved med at generere mere og mere vedvarende energi. Vi er nødt til at gå den anden vej. Også når det gælder energifællesskaber og andelsforeninger osv., skal man se på bedre forhold for dem. Nu er det sådan, at Parti_G ofte siges at være regeringens grønne vagthund, og det synes jeg er en rigtig fin ting. Men det betyder så, at Parti_G ofte går med i aftaler og samtidig kritiserer dem. Nu vil jeg så høre, hvordan den her redegørelse harmonerer med aftalepapiret. Er det godt nok, når man samtidig kan høre Klimarådet kritisere regeringen for, at man stadig væk ser hockeystaven være i brug? **Ordfører**: Jamen altså, det er jo rigtigt, at Klimarådet er kommet med noget kritik. Og det er jo, fordi der i en række af de aftaler, som Parti_G også har været med i, er nogle indsatser, som kan reducere CO 2 -udledningen ved, at der sker en teknologisk udvikling. Der er jeg jo tilfreds med, at vi i nogle aftaler, f.eks. landbrugsaftalen, har lagt ind, at vi skal genbesøge den aftale; så hvis det går for langsomt med den teknologiske udvikling, skal der sådan set laves andre tiltag. Og det kan man sagtens lave i landbruget. Man kan bare reducere antallet af husdyr. Så kommer man meget hurtigt og meget let videre. Så der er vi ikke så bekymrede. Så jeg er egentlig tilfreds med, at vi er med i mange aftaler. Det er jo tit, vi står bagefter og siger, at vi gerne ville have haft noget bedre, og så kæmper vi videre for det. Vi er ikke kun vagthund; vi er også arbejdsheste, og vi arbejder videre. Jeg synes, det har været en fordel, når jeg kigger tilbage på alle de aftaler, som jeg har været med til at forhandle og indgå. **Spørger**: Tak. Det er jo et politisk standpunkt, man kan have, og det er jo helt fair. Men at genforhandle f.eks. landbrugsaftalen betyder jo, at der går nogle år inden genforhandlingen. Og vi ved også, at omstillingen til et mere plantebaseret landbrug ikke kommer fra den ene dag til den anden. Så er der ikke lidt hockeystav i det her alligevel? **Ordfører**: Nej, man kan sige med hensyn til det plantebaserede, at vi der så fik afsat væsentlige beløb både i landbrugsstøtten og i den nye plantefond, der kan understøtte det. Der kom vi faktisk rigtig langt – længere end man kunne forestille sig, inden de forhandlinger startede. Så er der jo noget teknologi i det. Nu blev der afholdt nogle udbud om pyrolyse; de bud er kommet ind, og nu er man ved at fordele midlerne. Det bliver rigtig spændende, for jeg hører, at det både er små og store anlæg, der kunne komme i proces. Og så tror jeg da, vi ret hurtigt vil komme frem til, om den kulstofbinding, man kan få med den nye teknologi, er god nok til at satse på. Så jeg er optimist.
[118907] **Spørger**: Tak for det. Jamen jeg tror bestemt, vi deler holdningen om, at vi skal sørge for at have så høj kvalitet i lovgivningen og lovteksterne som overhovedet muligt. Men jeg noterer mig bare, at f.eks. Justitia i 2022 lavede en analyse, der viser, at adgang til tvangsindgreb uden retskendelse er steget 53 pct. på 19 år. Det synes jeg er en alarm, og jeg synes, det er en vigtig alarm, og derfor tænker jeg også, at erhvervsministeren har behov for, når sådan nogle undersøgelser kommer frem, ligesom at sige: Er der noget, vi kunne gøre bedre her? Jeg er jo egentlig fuldstændig ligeglad med, om det er et skema eller et kryds et andet sted eller en overskrift, der bliver streget ind. Jeg vil som en af dem, der skal være med til i det parlamentariske arbejde at finde ud af, hvad der vender op og ned,bare rigtig gerne have, at det står klart og tydeligt: Er det her noget, der sikrer dansk erhvervslivs retssikkerhed, eller er det noget, der går i den forkerte retning? Synes ministeren ikke, at det kunne være en god idé, at vi på en eller anden måde kiggede på det? **Minister**: Jamen det gør vi jo allerede. Altså, vi er jo meget grundige i vores vurdering af lovforslagene. Vi har en hel række grundlæggende lovgivninger, som man vurderer lovforslagene op på, og der er en omfattende høringsproces. I forhold til den pågældende lov, som spørgeren spørger til, altså forvaltningens anvendelse af tvangsindgreb, var jeg selv, dengang jeg var retsordfører for mange, mange år siden, med til at lave den med fru Birthe Rønn Hornbech, og der gjorde vi meget ud af, kan jeg roligt sige, lige nøjagtig erhvervslivets retssikkerhed i den her sammenhæng. Så jeg mener bestemt, at vi er på rette vej. Skal vi holde mere øje? Ja, det skal vi. Det skal vi eksempelvis som følge af den EU-lovgivning, der kommer, og der har vi jo eksempelvis etableret et EU- og regelforum på tværs af regeringsskiftet sammen, som hjælper os med at holde øje med, hvordan vi eksempelvis implementerer EU-lovgivning retsikkerhedsmæssigt korrekt. Så vi er på rette spor. **Spørger**: Men det er vi jo ikke, hvis man på 19 år kan se en stigning i tab af retssikkerhed på ét felt på 53 pct. Så er vi jo ikke på rette spor. Altså, hvis ministeren holder fast i det, vil det sige, at vi er helt okay, alt er godt, vi mister ikke nogen retssikkerhed for danske virksomheder, lovgivningen er helt fin, der er slet ikke grund til på nogen som helst måde at arbejde yderligere med retssikkerhed i dansk lovgivning, når det handler om erhvervslivet? **Minister**: Det er på ingen måde det, jeg siger. Tværtimod siger jeg, at vi er meget opmærksomme på det, vi skal hele tiden være opmærksomme på det. Det, jeg bare ikke tror, er, at ved at tilføje en linje til et skema bliver verden meget bedre. Det verden bliver bedre af, når det handler om erhvervslivets retssikkerhed, er et klart fokus på, hvad det er for noget lovgivning, vi laver, at vi sikrer, den kan implenteres, at den er gennemskuelig og anvendelig, og ikke mindst at vi har en meget, meget tæt dialog med erhvervslivet. Det har vi i en omfattende høring, og det har vi også i et meget, tror jeg, særligt dansk EU- og regelforum, hvor erhvervslivet sidder med og er med til at komme med forslag til, hvordan man også kan forbedre implenteringen af EU-lovgivning eksempelvis, og hvordan man kan gøre den mere retssikkerhedsmæssig rigtig.
[89652] **Spørger**: Jeg vil også gerne følge det FN-spor: Kan ordføreren sige, hvornår vi senest har boykottet forhandlinger i FN og nægtet at stemme om en FN-resolution, hvor 122 lande, altså to tredjedele af alle verdens lande, stemte for i 2017? Det er en atypisk situation, en meget atypisk situation. Vi plejer at sige, at vi vil prøve at have indflydelse, men den her gang har vi boykottet forhandlingerne. Vi har nægtet at stemme, overhovedet, i salen, i FN. Det er da en ny politik. Jeg kan da huske, at Parti_C stod bag væsentlige dele af fodnotepolitikken – de allerbedste ting: fjernelse af mellemdistanceraketterne, nej til atomvåben på dansk jord, Norden som atomvåbenfri zone osv. Dengang gjorde vi det, fordi vi vidste, det var en rigtig idé, også selv om det kunne forstyrre andre forhandlinger, og også selv om det kunne skabe en smule debat i NATO, men vi vidste, at det var vigtigt i den her situation at prøve at komme med noget, der kunne bringe ting videre og var i overensstemmelse med vores befolkning. **Ordfører**: Jeg synes ikke rigtig, at man kan sammenligne situationen i 1970'erne og 1980'erne med den situation, vi har i dag. Det er en helt anden geopolitisk situation, vi er i. Dengang havde vi en kold krig mellem to bipolare systemer, og i dag har vi en multipolar verdensorden og et langt, langt mere komplekst billede, der kræver deltagelse og engagement fra langt flere personer. Jeg er egentlig enig i, at det der med at boykotte afstemninger da er noget pjat. Man kan lige så godt komme og stemme og give udtryk for sin mening. Det er sådan set også min holdning. Men hvis jeg havde været til stede, havde jeg haft den samme holdning, som jeg har i dag, nemlig at problemet ikke er, at der ikke er fora nok at forhandle det her i. Der er jo masser af fora, og i det forslag til vedtagelse, ordføreren for forslagsstillerne fremsatte, kan man se de – er det fem eller seks eller syv? – fora. Men det har jo ikke løst noget problem. Så det er jo ikke der – i forhold til det med at etablere et nyt forum – skoen trykker. Lad os nu være ærlige. Der, hvor skoen trykker, er med hensyn til, om der er politisk vilje og en balance i geopolitikken, der kan få det til at ske. Lad os dog koncentrere os om det i stedet for at skabe flere fora og mere papir. **Ordfører**: Næh, men vi er vel forpligtet til at finde initiativer, der kan bringe tingene videre, når ordføreren selv siger, at ikkespredningsforhandlingerne ikke er noget at råbe hurra for i øjeblikket. Ordføreren sagde også: Ja, og havde det så været de ikkeatomvåbenbærende lande, der gerne ville have ordet. Det er det netop i det her tilfælde: 122 lande stemte for i FN, og de 51 af landene har allerede ratificeret. Ministeren har skældt ud over, at det er lande uden atomvåben. Det er netop de lande, som råber på, at de ikke ønsker atomvåben, de kan ikke lide det, de er bange for den trussel, de giver. **Spørger**: Det er jeg helt med på. Min pointe er bare, at jeg ikke tror, det har så stor effekt, at de lande, der ikke har a-våben, står og råber til dem, der har. Jeg tror, det har en større effekt, hvis vi er i stand til inden for vores respektive alliancer at skabe den politiske dynamik, der skal til, for at få et eller andet til at ske på det her område.
[97232] **Spørger**: Tak. Ministeren fik ganske kort antydet, at vi i Parti_B var enige i den der tvangsudskrivning til gymnasierne. Det er vi da på ingen måde, og derfor er vi heller ikke en del af den aftale. Det, vi har efterlyst på ungdomsuddannelsesområdet, er en taxameterreform. Det var noget, vi var enige om før valget, og som ministerens parti pressede meget på for, altså at vi skulle sikre os, at der var knap så meget fokus på aktiviteterne på den enkelte skole, men en større grundbevilling. Det var vi enige om før valget, og siden hen er der bare ikke sket en eneste ting på det område. Man har fuldstændig glemt at kigge på taxameteret. Det vil så sige, at de ungdomsuddannelser, som ligger ude i landdistrikterne, hvor der er knap så mange unge mennesker, ikke bliver betalt. Det vil sige, at de så har svært ved at få en økonomi til at hænge sammen. De har svært ved at finansiere en grøn omstilling både i uddannelsen, men også af deres institutioner. Så det ville jo klæde ministerens parti – i stedet for at stå og skamrose en rapport, man selv har lavet – at man tager ved og står ved de ting, som man sagde før valget, og sikrer, at det bliver muligt at give ungdomsuddannelser, også uden for de store byer, en større grundbevilling. **Minister**: Jamen det var egentlig et forsøg på at være venlig, nemlig at sige, at jeg da har respekt for, at man har den ambition om at sikre de små gymnasier, uanset om man så er gået ud af en aftale af andre årsager. Men jeg kan se, at det var spildte ord på – nu skal jeg nok lade være med at sige nogle ord herinde, man ikke kan sige. Men altså, hvis Parti_B ikke er interesseret i at fastholde og sikre en reel mulighed for, at man kan fastholde gymnasier – i Morsø, Grindsted, Faaborg, Høng, andre steder – så står det jer frit for. Men det her er jo en konkret sikring af, at der kan være de her 72 elever i optag, som man har efterspurgt, i landdistriktsgymnasierne. Jeg skal ærligt sige, at jeg faktisk ikke forstår, at Parti_B ikke vil være med til det, ligesom jeg heller ikke forstår, at Parti_B ikke ville være med til at lave nærpolitistationer. Jeg begriber det ikke, for når jeg møder Parti_B – alle de gode lokale tillidsvalgte, som er i Parti_B, i mit eget område og rundt i hele landet, når jeg er rundt og holde foredrag om det her – så oplever jeg en stor efterspørgsel på sådan nogle løsninger. Men det har man så af christiansborgtaktiske årsager ikke villet gå ind i, og det må I jo selv forklare. **Spørger**: Det, ministeren må kunne forstå, er, at landdistriktspolitik ikke skal opdele nogen i A- og B-hold. Hvis vi vil have gymnasier liggende ude i landdistrikter, skal det gerne være således, at man er valgt til, ikke at man er valgt fra andre steder. Det er jo fuldstændig tudetosset på et tidspunkt, hvor vi har meget fokus på klimaet, at man skal køre forbi det nærmeste gymnasie for at blive fragtet ud på et andet. Det skal være et frit valg. Det skal være friheden, der hersker. Jeg er godt klar over, at ministeren har det meget, meget svært med frihed og folks egne muligheder for at præge eget liv. Men det skal ikke trækkes ned over hovedet på Parti_B. Vi vil gerne have gode ungdomsuddannelser, men det betyder altså også, at der skal en reform til, der ikke belønner en aktivitet, men giver et større grundtilskud. For elev nr. 13, 14, 15 og nogleogtyve er altså noget billigere, end hvad de første elever koster, når man skal holde sådan en klasse kørende. **Minister**: Jamen det er jo den der ideologiske frihedssnak, som Parti_B lavede gymnasiereformen på, og som Parti_B har lavet masser af reformer på, som har været ødelæggende, og som har gjort, at de små samfund har fået det sværere. Der er lukket masser af institutioner rundtom i landet. Hvis man gerne vil køre den der ideologiske Uffe Ellemann-ting, så gør I bare det. Jeg tror bare ikke, at folk i Morsø forstår, hvorfor man lukker deres gymnasium, fordi der er et eller andet med et ideologisk frihedsbegreb, som I har talt op. Jeg tror ikke, at folk i Faaborg forstår, hvorfor man lukker deres gymnasium, fordi Parti_B ikke vil finde en løsning. Jeg tror ikke, at folk i Fjerritslev forstår det. Jeg forstår ikke, hvad den ideologi i det hele taget skal i den her debat og i den her kreds af ordførere, hvor vi plejer at kunne mødes sådan nogenlunde fornuftigt om det.
[121742] **Spørger**: Tak for det. Og tak til ordføreren for talen. Jeg vil egentlig godt høre Ordføreren – også ud fra en Parti_As tankegang, hvor det med, at man også skal have muligheden for at kunne bryde den sociale arv, jo ligger i den socialdemokratiske sjæl – hvad det er, der gør, at man med præcis den her gruppe af mennesker egentlig ikke ønsker, at de tager en uddannelse for at kunne opnå en permanent opholdstilladelse. Man ønsker i stedet for, at de skal søge og få et arbejde. Gælder der ikke de samme forudsætninger for mennesker, der kommer med en anden baggrund, nemlig at det er godt og fornuftigt, at de får en uddannelse, og at de opkvalificerer sig og så kommer ud på arbejdsmarkedet? Altså, hvorfor skal der indbygges en eller anden form for straf i forhold til det? **Ordfører**: Arbejde er jo ikke en straf. Der er jo masser af undersøgelser, der viser, også internationalt, at hvis man virkelig vil bryde den negative sociale arv, og hvis man virkelig vil skabe social progression i et samfund, så har det at have forældre, der arbejder, f.eks. langt større betydning end at have forældre, der har en bestemt uddannelse. Altså, det at arbejde, det at have et arbejde betyder helt sindssygt meget, og det at være en del af et arbejdsfællesskab har også langt større værdi integrationsmæssigt end det at være en del af et uddannelsesfællesskab. Det står Parti_A på. At være indskrevet på et fuldtidsstudium på Roskilde Universitet eller Københavns Universitet er noget andet end at være en del af et arbejdsfællesskab, og derfor mener vi, der skal være forskel på det. Der er så noget omkring læretid og lønnet praktik. Det er vi sådan set åbne over for at diskutere. Men det er ikke en del af det regeringsgrundlag, som vi står på for nuværende. **Spørger**: Det er bare, fordi der i den del af arbejderbevægelsen, jeg er rundet af, hvor jeg også har haft ufaglært arbejde, jo altid har været et ønske om også gerne at ville opkvalificeres. Det har jo ikke været et spørgsmål om, at man enten ville have et arbejde eller ikke have et arbejde, eller at man enten ville studere eller ikke lave noget. Det har jo bare været et spørgsmål om, at hvis du har haft et arbejde, har du også haft et ønske, der gik på, at du godt kunne tænke dig at opkvalificere dig og tilegne dig nogle kompetencer, og det tror jeg sådan set er ret grundlæggende. Det er det i hvert fald for de mennesker, jeg kender til, og for dem, hvis kamp jeg synes vi har kæmpet, bl.a. også sammen med Parti_A. Der forstår jeg ikke, hvorfor det er anderledes her. Altså, hvorfor skal vi ikke kæmpe for deres ret til også at tage en uddannelse, uden at det betyder, at de får dårligere vilkår i forhold til at kunne opnå permanent opholdstilladelse? **Ordfører**: Vores samfunds syn på arbejde, på, hvad arbejde kan, og på arbejdets betydning bevæger sig jo i de her år på en lang række områder rigtig meget i arbejdets retning. Tag nu f.eks. sådan noget som arbejdspligten for indvandrerkvinder, hvilket er kommet igennem. Der er de ting, der foregår på beskæftigelsesområdet i øjeblikket – altså, der var de beskæftigelsesreformer, der blev lavet i 2010'erne, hvor man sagde, at det handlede om, at de unge skulle i uddannelse, og nu taler vi om, at de skal i arbejde. Der er kvalitetsprogrammet for folkeskolen, hvor arbejde fylder rigtig meget mere. Og der er den nye aftale omkring fritidsjob. Parti_A synes, at vi er nødt til at forandre synet på arbejde. Altså, uddannelse og arbejde kan ikke det samme. Arbejde har en lang række gode effekter, som uddannelse ikke på samme måde har.
[93766] **Spørger**: Tak. Så er det det sidste forslag i dag efter en lang dag. Og det her forslag handler om at pålægge regeringen at hæve loftet for aktiesparekontoen og investorfradraget, og igen er det inden den 1. maj 2021, altså for 2 dage siden, så man må igen sige til Parti_B, at det måske er gået lige en tand for hurtigt, men der er faktisk også andre årsager til, at det ser ud til, at det er gået lidt for stærkt. Det handler jo selvfølgelig om, at man skal pålægge at hæve loftet for aktiesparekontoen og investorfradraget, men til hvad? Man har glemt at skrive ind, hvad loftet skal hæves til. Det er sådan lidt spøjst. Skal det hæves med 1 kr.? Er det med 20 kr., 50.000 kr., eller 100.000 kr.? Så man har simpelt hen glemt at få pointen med i forslaget. Så det er jo sådan lidt svært at forholde sig til det, når man ikke engang har skrevet, hvad det skal hæves til. Så på den måde kan man i hvert fald med det her forslag slå fast, at det måske lige er gået en smule for stærkt. En anden ting, jeg syntes var lidt sjov, da jeg læste det, er, at man skriver, at man med det her forslag kan demonstrere, at grøn omstilling og økonomisk vækst kan gå hånd i hånd. Jeg må ærligt sige, at jeg altså ikke har bemærket, at lige aktiesparekontoen skulle være sådan det store bidrag til den grønne omstilling. Der er mange ting, der kan være det, men at aktiesparekontoen lige skulle være den grønne omstillings redning, er ikke gået op for mig, må jeg ærligt sige. I Parti_F ønsker vi ikke at hæve grænsen for aktiesparekontoen. Vi ser det egentlig som en unødvendig hybrid i forhold til aktiebeskatningen. Der er jo vildt mange forskellige regler inden for skattelovgivningen, og jeg siger det, næsten hver gang jeg er heroppe, altså at det jo næsten er umuligt at gennemskue. Aktielovgivningen er jo generelt en avancebeskatning, og så er der lige den her hybrid midt i det hele; inden for en rimelig begrænset grænse er der så lagerbeskatning. Jeg tror egentlig ikke, at danskerne kan finde ud af, hvad fordelene er ved det ene og det andet, og hvorfor man skal vælge det her frem for en anden løsning. Så vi ser det egentlig som en hybrid, som man burde have tænkt ind i sådan en slags forsimplingsøvelse for at få den helt væk. Omvendt har vi det faktisk positivt med investorfradraget. Det er et positivt tiltag, som vi jo selv var med til at indføre. Jeg kalder det personligt selv for sådan et fætter-kusine-fradrag, for det er jo et fradrag, man får i forhold til sin personlige indkomst, altså, det handler ikke om sådan nogle kæmpe holdingselskaber, der får fradrag for noget. Det er jo typisk sådan, at man, når man får en god idé, så kan gå til sin moster, der måske har lidt penge på bogen, eller til sin fætter eller et andet familiemedlem, som så kan få et fradrag i forhold til sin personlige indkomst. Altså, typisk er det de her små selskaber, som kan have svært ved at gå ud og fundraise en masse penge i banker eller hos investorer, som ikke lige kan se fidusen i idéen. Det er måske lidt nemmere at række ud til noget familie, fætre eller kusiner. Det synes vi faktisk er ganske fornuftigt, også fordi det netop er et målrettet fradrag i forhold til den personlige indkomst. Så vi kan sådan set godt se os selv i det i forhold til at hæve investorfradraget, også selv om, som ministeren jo har ret i, det rammer de øverste indkomstdeciler. Altså, det rammer jo dem, der har de fleste penge, men omvendt er vi også nødt til at få nogle til at investere i vores virksomheder, for at vi kan få nogle investorselskaber og nogle arbejdspladser i gang. Så sådan et fætter-kusine-fradrag, som man sådan lidt forsimplet kan kalde det, synes vi egentlig er ganske fornuftigt, altså hvor det typisk er nogle i ens omgangskreds, der kommer til at bidrage til, at man kan få gang i selskabet. Det synes vi egentlig der er fornuft i. Vi har en anden anke, ud over at man har glemt at skrive, hvad grænsen skal være, altså hvad det egentlig er, man vil med det her forslag, og det er, at man også har glemt at skrive, hvad det koster, og hvor pengene skal komme fra. Det kan selvfølgelig give mening, hvis man ikke har taget stilling til, hvad grænsen for aktiesparekontoen skal hæves til, eller hvad investorfradraget skal hæves til, for så er det jo svært at sige, hvad det egentlig skal koste. Af de grunde er det jo næsten umuligt at forholde sig til forslaget, hvor man altså har glemt at skrive, hvad det egentlig er, man vil hæve grænserne til. Så alene på det grundlag kan vi ikke stemme for fra Parti_Fs side. **Spørger**: Nu synes jeg måske nok, at det ikke er undertegnede og Parti_B, der har været for hurtige i den her sammenhæng. Måske er det netop Ordføreren, der har været lidt hurtig. For det, som Ordføreren besluttede, eller som partiet besluttede, med Arnepensionen, var jo ikke at hæve, og det er det, det refererer til – at man så hæver, fordi der i lovgivningen står, hvad man hæver det til. Det er jo den reference, der er. Så måske er det Ordføreren, der er lidt hurtig her til ikke at have læst ned i dybden af, hvad det egentlig er, der refereres til, vil jeg bare sige. Med den forklaring kan jeg også uddybe, at lige præcis det her forslag jo er en del af vores finanslovsforslag, og det er det, vi refererer til, og der har vi så rigeligt en finansiering. Der står 11,1 mia. kr. til netop de her tiltag. Jeg håber, at ordføreren med de forklaringer måske kan sige: Nåh ja, så var det ikke så hurtigt. **Ordfører**: Man har pålagt regeringen at indføre noget for 2 dage siden. Der var man måske en smule hurtig. Man har ikke fået med, hvad det handler om. Jeg forholder mig til det beslutningsforslag, vi behandler i Folketinget, og som vi potentielt skal stemme om, og der står der altså ikke, at man vil hæve det med 1 kr., med 2 kr. eller 10 kr. Parti_F stemte faktisk også nej til at hæve den fra de 50.000 til de 100.000 kr. Hvor skulle jeg instinktivt vide fra, at det handlede om at hæve den med – hvad? 50.000 eller 100.000 kr. mere? Jeg ved det ikke. Jeg har ikke læst Parti_Bs finanslovsudspil. Man kunne da i det mindste have gjort sig den umage at skrive til Folketinget, hvad det faktisk er, man foreslår, i stedet for bare sådan at forudsætte, at vi selv læser ned i et bagvedliggende Venstrenotat og så finder vi ud af, hvad vi behandler i Folketinget. Man kunne godt lige have givet den servicemeddelelse at skrive, hvad man hæver det til, hvad det koster, hvor finansieringen kommer fra, og hvad effekten af det er. Ingen af delene har man gidet at gøre sig den ulejlighed at skrive ind i det her forslag. **Spørger**: Jeg prøver lige en gang til: Det er jo ikke Parti_Bs forslag, som jeg refererer til, Ordføreren. Det er jo den lovgivning, der ligger, vedrørende investorfradraget og aktiesparekontoen. Der står de her satser, og det, man besluttede med Arnepensionen, som Ordføreren selv er med i, var jo ikke at hæve. Det, vi siger, er: Nej, det var en forkert beslutning, de skal hæves. Og så står der i lovforslaget, hvad de skal hæves til. Man kan bare læse den lovgivning, der refereres til. Dennis Flydtkjær var selv med. **Ordfører**: Men man henviser jo ikke til et lovforslag. Det er virkelig god skik – jeg har været i Folketinget siden 2011 – at folk da selv skriver, hvad de foreslår. Det har Parti_B glemt. Det er også god skik at skrive, hvad det koster, og at man foreslår en finansiering. Det kan vi jo så tage stilling til og være uenige om, men her har man ikke gjort nogen af tingene. Så kan man godt henvise til et lovforslag, men nu er det et beslutningsforslag, Parti_B har fremsat. Hvorfor har man ikke bare selv skrevet ind, hvad man foreslår, og hvad det koster, og hvad man finansierer det med, og hvad effekten er? Det er jo svært at have en debat om et folketingsforslag, hvor det ikke fremgår, hvad det egentlig handler om.
[90330] **Ukendt**: Jeg kunne godt tænke mig, hvis ordføreren lige forholder sig til, hvad det er for nogle instruktionskort, som vores soldater har fået med sig, i forhold til hvad de skulle gøre. Er ordføreren opmærksom på, hvilke instruktionskort, de har fået med? **Ordfører**: Ja, det er det her SOP-kort, de har fået med ud. Det er rigtigt, og vi har fået det ovre fra ministeriet. Jeg har det desværre ikke med på talerstolen i dag, men der er jo udgivet hjemmel om, at de i første omgang skulle henvende sig til den erhvervsdrivende, minkavleren, og at de om nødvendigt måtte bruge magtanvendelse. Så vidt jeg husker der stod, måtte de bruge magtanvendelse, hvis han nægtede. **Spørger**: Der står jo eksplicit også i det instruktionskort, at det ikke er deres opgave at aflive mink. Og det er jo sådan set en meget klar besked. Det vil sige, at soldaterne sådan set er kommet i byen med en klar besked om, at det ikke er deres opgave at aflive mink. **Ordfører**: Det er nemlig fuldstændig korrekt: Det er de kommet af sted med. Problemet er bare, at det jo så er blevet gjort alligevel. Og det er der jo altså nogen, der har et ansvar for, altså at det her er sket, og den øverste ansvarlige på det her område er jo altså nu engang ministeren.
[112263] **Spørger**: Det er på grønlandsk og på dansk. [Taleren talte grønlandsk]. Sidst jeg tjekkede det, var det her ellers en arktisk redegørelsesdebat og ikke så meget en rigsfællesskabsdebat. Så jeg undrede mig lidt over dette, også på grund af en ærlig nysgerrighed fra min side af omkring Parti_Ds politik omkring nogle forskellige arktiske emner. Ordføreren var jo bl.a. inde på, at der skal være en større inddragelse, og at de respektive landes folk også skal føle sig mere inddraget i de beslutninger, der bliver taget. Det kan være, at den Parti_D ordfører i de her få minutter, vi så har tilbage her under spørgerunden, kan komme ind på, hvordan man set med Parti_Ds briller i arktisk regi så kan sikre sig, at den grønlandske befolkning også bliver mere inddraget i en eller anden form. **Ordfører**: Jeg har jo desværre kun 1 minut til at besvare spørgsmålet, men tak for det, og jeg synes, det er rigtig godt, at der også bliver talt grønlandsk i Folketinget. For det er en insisteren på, at det her også er et parlament for grønlænderne. Det kan jeg kun bifalde, og det er jo faktisk et udmærket eksempel på, hvordan man kan sørge for at inddrage grønlænderne mere. Det kan man jo bl.a. gøre, ved at de kan forstå, hvad der foregår herinde, og det synes jeg også er en ret central forudsætning for, at man kan have en legitimitet, i forhold til at der i Folketinget bliver truffet beslutninger, som gælder for Grønland. Så jeg ser meget gerne, at de grønlandske folketingsmedlemmer er endnu mere aktive i arbejdet herinde, at de søger indflydelse, og at de kommer med i politiske aftaler, og der mener jeg både, at de grønlandske folketingsmedlemmer kan være mere aktive, især Spørgeren, og at vi også kan være mere inddragende. Så skal vi også gøre meget mere for at have en løbende dialog mellem den danske regering, som er regering for hele rigsfællesskabet, og det grønlandske selvstyre og det grønlandske Landsting. Ja, der er meget mere, der skal til, men jeg har kun 1 minut til at besvare spørgsmålet. Så det var i hvert fald lige noget af det, der var det vigtigste. **Spørger**: [Taleren talte grønlandsk]. Det er jo også der, det bliver lidt ærgerligt, at vi ikke kunne komme mere ind på det under selve ordførertalen. Men så kunne jeg godt tænke mig at stille et mere konkret spørgsmål, og jeg prøver at vende lidt tilbage til Arktis, og det, jeg så tænker, er, om den Parti_D ordfører kan komme ind på et eksempel som Siriuspatruljen. Det er jo netop Grønland og det grønlandske folk, der har oplært den danske befolkning i at køre hundeslæde. Kunne det være et punkt, som Parti_D kunne være interesserede i at kigge på, altså hvordan man så også inddrager den grønlandske befolkning mere i nogle ting som Siriuspatruljen langs den grønlandske kyst? **Ordfører**: Ja, jeg har faktisk drøftet det med Siriuspatruljen. Jeg kan huske, at jeg, da vi med Forsvarsudvalget var oppe at besøge Nordøstgrønland for et par års siden, så netop spurgte til, hvorfor der ikke er flere grønlændere, der gør tjeneste i Siriuspatruljen. For vi har en eller anden fordom om – og jeg tror også, det er korrekt – at grønlændere måske i gennemsnit er lidt bedre til at køre hundeslæde, end danskere er, og han svarede, at det mente han slet ikke var rigtigt at sige, for der havde været én grønlænder ud af 100 personer i Siriuspatruljen, og det svarede præcis til forholdet mellem befolkningstallet i Danmark og Grønland. Men jeg er enig i, at det ville være oplagt. Vi vil generelt gerne have flere til at gøre tjeneste i det danske forsvar, og det kræver bl.a., at de har nogle kontorer deroppe, og at man fra grønlandsk side ikke modarbejder det, når der f.eks. er et forslag om, at man kan blive afprøvet til session i det danske forsvar. Det synes jeg er rigtig ærgerligt, for det modvirker, at flere kunne gøre tjeneste i forsvaret, hvilket ellers ville være godt for dem og godt for sammenholdet i rigsfællesskabet.
[92447] **Spørger**: I Parti_H er vi sat i verden for at sikre, at borgeren er i centrum. Jeg skal være den første til at indrømme, at det ikke er det mest originale påfund. Jeg tror, de fleste af jer egentlig har slogans a la borgerne først, mennesket før systemet, på borgernes side – man er altid på borgernes side, man er aldrig på systemets side. Men vor sande hensigter afsløres som regel af vores handlinger: Når man har borgeren i centrum, vægter man altid retssikkerhed og proportionalitet og folkestyre og åbenhed højst, og man vender ikke tingene på hovedet, eller – som regeringen har gjort i store dele af coronakrisen – forlanger, at det er borgerne, der skal retfærdiggøre deres aktiviteter over for staten, frem for at staten skal retfærdiggøre sine indgreb i borgernes aktiviteter. Jeg synes desværre, at det under store dele af coronakrisen har været svært at få øje på, hvordan vi haft borgeren i centrum. Det har hele tiden været staten i centrum. Det er staten, der redder os, det er staten, vi skal være taknemmelige for, og det er måske også statsministeren, der uddeler ros til borgerne, når de har været dygtige og gjort, som de er blevet bedt om. På den måde er den myndige borger på sin vis blevet lidt en vittighed, en fortidig person. Men sådan behøver det jo ikke at være. De fleste danskere er jo myndige, hårdtarbejdende, ærlige mennesker, der kan tænke selv. Det er folk, vi kan betro frihed og ansvar. Jeg ser det som vores vigtigste opgave her på Christiansborg, at vi skaber de bedste betingelser for, at flere bliver til myndige og frie borgere, og at vi behandler danskerne som frie, selvstændigt tænkende mennesker, der kan tage ansvar. Og det kalder også på et opgør de steder i samfundet, hvor danskerne oplever at blive umyndiggjort, eksempelvis i mødet med den offentlige sektor. Vi skal have et opgør med samlebåndsløsninger, bøvl og bureaukrati og overdrevent fokus på systemets behov og erstatte det med frit valg mellem offentligt og privat, mere tillid til borgerne og de ansatte og have fuldt fokus på borgernes behov. Også når det kommer til velfærd, kan danskerne håndtere frihed og frit valg, ligesom myndige mennesker også godt kan håndtere flere af de penge, de selv tjener. I Parti_H mener vi, det er en umyndiggørelse af danskerne, at man opkræver over halvdelen af deres indkomst, at man lægger afgifter på store dele af deres forbrug, og at man giver dem en slags dummebøde, hvis de er dumme nok til at investere deres penge klogt. Det burde da være omvendt, så man belønner flid med lavere skat, og man gør det billigere for folk at bruge deres talenter til at gøre Danmark rigere. Ja, tænk sig engang, hvis der var sådan et parti, der viste mere tillid til danskerne, behandlede dem som myndige borgere, som man kan give frihed og tillid og ansvar, ikke bare i genåbningen af Danmark og under corona, men også i forbindelse med deres velfærd, deres privatøkonomi og med deres liv i det hele taget. Ja, tænk sig, hvis der var sådan et parti! Så synes jeg, det skulle hedde Parti_H. Dermed har jeg også opsummeret, hvad der er vores fokusområder for tiden. Tak for ordet. Jeg er glad for at være tilbage, og jeg ser frem til jeres spørgsmål. **Spørger**: Endnu en gang velkommen tilbage i kredsen af kolleger. Det er godt at se formanden for Parti_H på Folketingets talerstol igen. Jeg har det altid lidt ambivalent, for vi har her at gøre med et af de absolut stærkeste retoriske talenter, som også formår altid at holde en tale, hvor man både klukker og så alligevel forundres – måske især over det her meget lidt sofistikerede frihedsbegreb. Jeg skal bare efter nu i over 13 måneder at have gjort alt, hvad jeg kunne, for at bekæmpe den her globale pandemi, forstå, hvori friheden består, hvis vi havde ladet pandemien tage sine ofre, så mange flere mennesker ville have risikeret ikke at være i live, mange flere mennesker havde været alvorligt syge, mange flere mennesker havde mistet deres arbejde, mange flere virksomheder potentielt var gået konkurs. Hvori består friheden i det? Jeg forstår det simpelt hen ikke. **Ukendt**: Jeg har aldrig været sådan en, der argumenter for, at man bare skal have friheden til at smitte andre, eller at det er frihed at blive smittet med corona. Men det, vi har set igennem det sidste halve år, og jeg tror endda, det er sket med åbne øjne, er jo, at det er et forsigtighedsprincip, der har erstattet et proportionalitetsprincip, som siger: Hellere være forsigtig, hellere bevare nogle rejserestriktioner eller andre restriktioner, selv om alle er vaccineret, hellere gå et skridt for langt i indgrebene i borgernes frihed for at sikre folkesundheden. Og når man ikke har et proportionalitetsprincip i stedet for, hvor man siger, at indgrebene skal være proportionelle, at de skal matche den risiko, man løber, så har man ikke borgeren i centrum. Det, jeg egentlig kritiserer, er, hvordan man lægger vægten og lægger snittet, og der synes jeg, vi har en tendens til i alt for vidt omfang at være overforsigtige. Og man kan også se det med den her genåbning af Danmark, som jeg mener sker for langsomt, for smittetallene berettiger ikke til den fortsatte nedlukning. Jeg håber også, at vi på torsdag når frem til en hurtigere genåbning. **Ukendt**: Lige om lidt går årets konfirmationer i gang, og en del vil givet blive udskudt, både hvad angår den kirkelige begivenhed, men også den efterfølgende fest. Ikke desto mindre vil den røde tråd i rigtig mange af årets konfirmationer jo være, at familien stadig er intakt, heldigvis, efter en global pandemi, hvor vi i sammenligning med rigtig mange lande har markant lavere dødelighed – i sammenligning med rigtig, rigtig mange andre lande. Jeg er helt med på, at balancen har været svær, og at den er svær, og at vi skal blive ved med at have fokus på det, og at vi aldrig skal have restriktioner, der ikke er nødvendige. Men hvad er det, der er så problematisk ved det indgreb i friheden at tage et mundbind på for at beskytte andre mod en sygdom, for ikke at kunne bringe smitten videre eller for den sags skyld ikke at kunne gøre præcis, hvad man plejer at gøre, når det indebærer, at andre mennesker bevarer deres liv? **Ukendt**: Godt spørgsmål. Det, at det fortsat er forbudt at sidde og drikke en kop kaffe ved en udendørs café, selv om regeringens egne beregninger viser, at det er mere eller mindre risikofrit, er meningsløst. Jeg kan ikke se grunden til, at vi siger, at folk stadig væk ikke må sidde udenfor på café, når beregningerne viser, at der ikke er nogen risiko ved det. Det mener jeg er et urimeligt indgreb i borgernes frihed. Jeg står ikke og argumenterer for, at vi skal droppe mundbind og gå og spytte hinanden i hovedet, men jeg tror heller ikke, det er det, folk vil begynde at gøre, hvis de kan sidde udendørs på en café og drikke en kop kaffe, selv om vejret måske ikke ligefrem er til det. Caféerne var bare et eksempel, for det kan også være alt muligt andet. Det er jo en generel tendens hos regeringen og har været det det sidste år.
[88956] **Ordfører**: Jeg taler ikke imod Kina, men for, at frihed, demokrati og menneskerettigheder er for alle – også indbyggerne i Hongkong, også for uighurerne. Jeg taler for, at vi i Danmark står klart og tydeligt på et fundament af menneskerettigheder. Det er vores pligt som demokratiske politikere, men det er ikke kun et anliggende for os. I Danmark har vi jo bl.a. set, at kunstneren Jens Galschiøt for år tilbage rejste til netop Hongkong med sit store kunstværk »Skamstøtten«. Og et andet af hans markante, men nyere kunstværker stod i en periode hernede på Slotspladsen til støtte for demokratiforkæmperne. Og, ja, den kinesiske ambassade følte sig vist nok ret krænket og ønskede kunstværket fjernet. Det skete selvfølgelig ikke; de havde vist lige glemt, på hvilke breddegrader de opholdt sig. Og jeg er sikker på, at de også blev både sure og krænkede, hvis de fik øje på det her lille kunstværk, som Jens Galschiøt også har lavet til støtte for demokratiforkæmperne i Hongkong. Støtte til demokratiet skal nemlig komme både fra det politiske niveau, fra kunstnere og fra borgerne. Situationen i Hongkong er desperat. Fastlandskina holder begge hænder stramt om halsen på demokratiet og retsstaten og bryder åbenlyst internationale aftaler. Lad mig derfor sende de varmeste hilsner til forkæmperne for demokrati – mennesker, som enten fortsat er fængslede eller risikerer fængsel under forfærdelige forhold. Jeg beundrer jeres mod og kampgejst. Respekt her fra Folketingets talerstol til Joshua Wong, Nathan Law, Alex Chow, Lee Cheuk-yan, Wu Chi-wai, Andrew Wan, Helena Wong, Fernando Cheung, Kwok Wing-kin, Eddie Chu, Ray Chan og Ted Hui. Sidnstnævnte havde jeg jo sammen med flere af jer mulighed for at møde endnu en gang her for nylig. Jeg sender en hilsen til jer i en mørk tid med håbet om, at I holder modet oppe trods store personlige omkostninger. Det er jo en myte, og vi kan godt lide at gentage det, at den store mur kan ses fra månen. Det kan den jo ikke, men historien er da god nok alligevel. Til gengæld er jeg ret sikker på, at hvis man byggede et monument over folkerepublikkens forbrydelser mod menneskeheden, ja, så ville det faktisk kunne ses fra rummet. Den kritiske dialog med Kina er helt central for at få forandret de diktatoriske sider af regimet. Danmark og verden kan ikke undvære Kina, når det kommer til den fælles kamp mod klimakrisen, men vi og ikke mindst den kinesiske befolkning kan dog sagtens undvære den nidkære overvågning og undertrykkelse, som den kinesiske stat udøver. Derfor er det vigtigt, at Danmark som altid står fast på individets rettigheder, når vi samarbejder med Kina, og derfor er et samarbejde også nødvendigt, både fordi det er nødvendigt for klimaet, men også fordi det at have en kritisk dialog er langt at foretrække frem for ikke at have en dialog. Danmarks rolle som kritisk partner er dog ikke meget værd, hvis ikke EU samtidig spiller en mere markant rolle. Det indre marked er trods alt vigtigere for Kina end omvendt. Demonstranterne i Hongkongs gader råbte i lang tid ud til verden om støtte til kampen for frihed og demokrati. Men reaktionerne fra omverdenen var meget beskedne. Hvad er det så, borgerne ønsker? Ja, de ønsker uafhængige domstole, en fri presse og retten til at vælge eget politisk lederskab. De her helt legitime krav blev mødt af brutalt politi med knipler, gummikugler og tåregas og betalte bander, der deltog i angrebene på demonstranterne. Aktivister og demokratiforkæmpere smides i fængsel. Det er præcis sådan, magtfuldkomne herskere regerer, og det er opskriften på, hvordan konflikterne bliver værre og værre. Og det er ildevarslende, når styret i Beijing kalder demonstranterne for kakerlakker, terrorister og en radikaliseret minoritet. Danmark skal i et klart sprog opfordre Kina til at respektere demokratiet og overholde aftalen om de særlige vilkår for Hongkong, men desværre må vi nok nu konstatere, at lyset er slukket. Danmark skal igennem EU lægge maksimalt pres på styret i Beijing, ligesom vi skal stille Kina til ansvar i alle organer under FN, hvor Kina jo gennem mange år målrettet har øget sin indflydelse. **Spørger**: Tak for en god tale, og i øvrigt også tak til ordføreren for et godt samarbejde gennem hele den her diskussion om Kina – det har været meget opmuntrende. Mit spørgsmål går på, om ordføreren og ordførerens parti har et bud på, hvordan Danmark helt konkret kan støtte demokratibevægelsen i Hongkong. Hvad er der af gode råd til vores udenrigsminister? Han sidder lige neden for og lytter garanteret. Så hvad er SF's konkrete bud på, hvordan vi støtter demokratibevægelsen? **Ordfører**: Det fuldstændig rædselsfulde svar, jeg først vil give, er simpelt hen, at lyset nærmest er slukket i Hongkong. Jeg synes, jeg har svært ved at se, hvordan man kan komme til kræfter igen i Hongkong, så derfor tror jeg, hvor tragisk det end er, at vi er nødt til at se på, at den næste fase bliver en flugt af demokratiske kræfter ud af Hongkong. Så nu består støtten ikke i støtte til demokrati- og menneskerettighedsforkæmperne i Hongkong, men i at hjælpe dem videre i livet uden for Hongkong. Og der tror jeg, at nogle af de ting, som udenrigsministeren har nævnt – det kan være forlængelse af studieophold eller andre former for håndsrækning – kan være nogle af de veje, man kan gå. **Spørger**: Vi mødte begge to Ted Hui, da han var her for nogle uger siden, og han understregede, hvor vigtigt det ville have været for ham og demokratibevægelsen at møde udenrigsministeren, altså, at det ville have haft afgørende betydning for de kræfter, der stadig væk var tilbage i Hongkong, at man fra officiel side havde taget den dialog. Hvad er ordførerens holdning til og vurdering af det? **Ordfører**: Det bliver vi simpelt hen nødt til at tage på os som politikere. Vi skal mødes med demokratiforkæmpere, som er sluppet ud af kløerne på det politiske kinesiske politi og dermed ikke endt i fængsel. Jeg synes, det er en pligt, vi har. Jeg anerkender også, at der er forskellige roller, når det handler om, hvad en udenrigsminister og en regering kan gøre, selv om jeg syntes, det var lidt trist at se, at udenrigsministeren ligefrem skulle have ros af den kinesiske ambassade – det kunne jeg godt have undværet, men jeg forstår godt spillet. Til gengæld er det en pligt for os og også for de socialdemokratiske folketingsmedlemmer at mødes med dissidenter fra Hongkong.
[113607] **Ordfører**: Tak. I Danmark har vi jo repræsentativt demokrati, hvilket betyder, at man kommunalt hvert fjerde år vælger de personer, som på vegne af de andre borgere skal tage beslutningerne om småt og stort. Det er grundlæggende en god måde at gøre det på, da man ikke kan forvente, at samtlige stemmeberettigede i en kommune har tid til at sætte sig ind i alle sager. Men der er omvendt nogle gange sager, som kan have så stor betydning eller offentlig interesse for den enkelte eller for en gruppe af mennesker, at det er oplagt, at man spørger borgerne. Her kommer idéen med borgerdrevne kommunale afstemninger jo ind i billedet, og jeg vil sige, at i Parti_J er vi meget positive over for den idé og synes, det er noget, vi burde gå videre med. Vi mener grundlæggende, at beslutninger skal lægges så tæt på borgerne som muligt, og det har vi som en rød tråd igennem de forskellige beslutningsorganer. Det betyder, at EU ikke skal tage beslutninger, som de nationale parlamenter lige så godt selv kunne tage, men også at Folketinget i større grad skal skubbe beslutninger ned til kommunerne, og at kommunerne måske nogle gange skulle tænke: Kunne det være en skolebestyrelse, der skulle tage beslutningen, eller skulle det være en folkeafstemning blandt borgerne? Så beslutninger skal tages så lokalt som muligt, og ved at indføre borgerdrevne folkeafstemninger får man mere direkte demokrati, og det synes vi da er utrolig positivt. Som nævnt i VIVE's rapport er der flere lande, som har det i dag. Det har været en integreret del af den schweiziske model siden 1848, tror jeg der står i rapporten. Man har også gode erfaringer bl.a. fra Sverige, som jeg synes har en spændende model. Men det er jo klart, som det også fremgår af debatten, at når man kigger på sådan nogle ting og politiske forslag generelt, er der selvfølgelig positive ting, og der kan være negative ting. Men det kommer i de her sammenhænge helt klart også an på, hvordan man strikker sådan en model sammen, hvilket også har været en del af den her debat. For der er jo mange parametre, man kan skrue på. I Parti_J kunne vi godt forestille os en model lignende den, man har i Sverige, uden at vi sådan lige i dag lægger os hundrede procent fast på, at det lige præcis skal være samme snit, men med nogle af de samme parametre. I Sverige har de f.eks. valgt en model, som ikke gør det, som andre ordførere siger, nemlig at det bare er en lille gruppe, der kan pålægge politikerne at bruge en masse penge. I Sverige skal 10 pct. af de stemmeberettigede borgere støtte begæring om en folkeafstemning. Det er faktisk ret mange borgere. Det gør også, at der i Sverige ikke har været ret mange afstemninger, men muligheden er der trods alt. Det kan man så skrue op eller ned for, men det kunne vi jo diskutere her i Folketinget bagefter. En anden parameter er, at afstemningen skal være inden for den kommunale beslutningskompetence, så man ikke bare lokalt kan sige, at nu skal vi have en motorvej, eller at udenrigspolitikken skal være noget andet; det ligger i Folketinget. Så det er inden for det, man kommunalt arbejder med. Det er også en ventil, hvis der er noget, der er helt skørt, i og med at der ikke må være totredjedelsflertal imod en folkeafstemning blandt kommunalpolitikerne i en kommune. Så hvis der er noget, som stikker helt af, kan man trods alt vælge at sige nej tak til det. De har faktisk i Sverige tidligere været nede på 50 pct., hvilket gjorde, at man så aflyste alle borgerdrevne folkeafstemninger, og det var heller ikke sundt, fandt man så ud af. Så satte man det krav op, så der trods alt kom nogle folkeafstemninger igennem. Det er igen bare for at sige, at der er parametre, man kan skrue på, hvis man er bange for, at der kommer for mange folkeafstemninger, eller hvad det nu kan være, man sidder og er bange for. Er man bange for, at man bruger alle pengene og tømmer kassen, så vil jeg sige, at i Sverige er det kun vejledende. Jeg synes fint, vi kunne starte med det i Danmark, og så kunne vi jo se på det og få nogle erfaringer med det. Så kan det godt være, noget af det skulle være bindende, men hvis det, der er sådan den store bekymring, er, at man er bange for, at kommunekassen bliver tømt, så kunne man sige, at det var vejledende. For så er der trods alt en god mulighed for at komme ud med sine holdninger som borger. I Sverige, står der i rapporten, har afstemninger oftest handlet om skolestruktur, om skolelukninger, idrætsfaciliteter og opstilling af vindmøller. Og umiddelbart, når man sidder og kigger rundt i den lokale presse i Danmark, kunne det godt tænkes, at det var nogle af de samme dagsordener, der også ville komme til at fylde, hvis man gjorde det her i Danmark. Så har der været en del debat omkring det her med, at det kunne være økonomisk drivende for, at udgifterne ville stige. Spørgeren nævnte lige, da vi sad nede på pladserne før, at Schweiz jo er det land, hvor der nu har været, jeg tror, det er 6.600 lokale borgerdrevne folkeafstemninger, men de har altså den halve skat af, hvad vi har i Danmark. Så hvis det var så forfærdeligt, at udgifterne bare ville komme til at stige ved det her, er det jo lidt spøjst, at det land, der har suverænt flest borgerdrevne folkeafstemninger, betaler det halve i skat i forhold til Danmark. Så det er nok ikke det, vi skal være mest bange for. Rapporten siger jo også, at det kan gå i begge retninger. Nogle forslag kan få udgifterne til at stige, men som Spørgeren også sagde i en kort bemærkning, er der også nogle udgifter, der kommer til at falde ved det her, fordi borgerne faktisk er mere tilbageholdende, end politikerne er. Der har også været en del i debatten, der har været bange for, at nu kommer det til at vælte ned med folkeafstemninger. Men kigger man på de svenske erfaringer, har der siden 2011, hvor man kom med en ny model, været 41 folkeafstemninger, og det er altså hen over alle kommuner og regioner i Sverige. Så det er jo ikke noget, der bliver brugt voldsomt meget. Det kan selvfølgelig hænge sammen med, hvad kriterierne er. Men hvis man sidder med en frygt for at gå ned ad den her vej, fordi man tror, at så bliver vi overdynget med folkeafstemninger, og så falder interessen for lokaldemokrati, så kommer det altså igen an på de kriterier, som vi lægger ned over. Som sagt er vi i Parti_J utrolig positive for at gå ned ad den her vej og prøve at kigge på, om det kunne være en væsentlig ændring, men også en styrkelse af det lokale danske demokrati. Derfor vil jeg også bare opfordre de partier, der har været på og været negative, og også dem, der kommer senere, til, at man måske lige genovervejer det her og i hvert fald bare kunne sætte et arbejde i gang og kigge på de parametre, der kunne danne en model. For man kan jo gøre det her på mange måder. Man kan sætte antallet af underskrifter så højt, at der ikke kommer mange afstemninger, hvis det er det, man er bange for. Hvis man er bange for, at det vælter økonomien, kunne man sige, at det er vejledende i stedet for bindende. Man kunne lave en ventil, ved at det er kommunalbestyrelsen, der kan stoppe det, hvis det stikker helt af. Altså, der er masser af ting, vi kan skrue på, men at man bare ikke vil, allerede inden vi kommer dertil at kigge på en model, er da rigtig ærgerligt. Der er supergode erfaringer i Sverige, i Schweiz og andre steder. Hvorfor ikke prøve at se, om vi kunne finde en god model i Danmark? Så kan det godt være, at vi ender med om et år at sige: Vi kunne ikke blive enige, vi kunne ikke finde en model. Men til det, at man allerede her i dag ved en forespørgselsdebat kan sige, at det vil man ikke – bygget på fejlagtige antagelser om, at så kommer der bunker af folkeafstemninger, og at det kommer til at skride i kommunerne – vil jeg sige, at det bare ikke er det, der er sket rundtomkring på de andre steder, hvor man har fået nogle erfaringer med det her. Så jeg vil meget anmode om, at man lige genovervejer, hvis man på forhånd er negativ. Og hvis man ikke har været på talerstolen endnu, kan man i hvert fald nå at ændre sin tale til at sige: Det kunne måske være en idé, at vi kiggede i den her retning. I Parti_J er vi i hvert fald positive over for den her idé. **Spørger**: Tak. Vi har jo muligheden nu for at debattere det med hinanden, og derfor synes jeg også, det er vigtigt lige at rejse det med dimensioneringen af det her. Man kan jo sige, at der kan være mange målsætninger i forhold til at ville lave de her borgerdrevne folkeafstemninger, og jeg tænker, at vi alle sammen forestiller os, at det handler om at øge den demokratiske deltagelse. Men en anden tendens, vi har set de senere år, har været det her med enkeltsagspolitik, som vi alle sammen herinde kender. Der kommer en gul bjælke i medierne, der er noget, der fylder, og så kan vi som politikere rende efter en enkelt sag – og 2 dage efter er det glemt, og så er det noget nyt, der fylder i medierne. Vi ser også den troløshed – det snakker vi i hvert fald om – blandt vælgerne, altså at de hopper fra parti til parti. Og der opstår også nye partier, fordi man fører enkeltsagspolitik. I forhold til den her måde at føre politik på, som det jo ville kunne blive at udskrive borgerdrevne folkeafstemninger, får jeg den tanke, om det kunne være endnu mere brænde til det bål, hvor det bliver enkeltsagspolitik. Jeg ved ikke, om ordføreren kan følge mig. Tak. **Ordfører**: Jeg er enig i, at det er et problem, at politik er blevet meget sådan enkeltsagsbåret, og at man kører ud fra, hvad man dag til dag læser i medierne. Det er en bekymring. Men jeg er ikke bekymret i forhold til borgerdrevne folkeafstemninger. Hvis man bare kigger på Sverige, kan man som sagt se, at der har været 41 folkeafstemninger siden 2011 i hele landet, ikke bare i én kommune. Så hvis det handlede om enkeltsagspolitik, der sådan skiftede hver anden dag eller hver uge eller hver måned, så er det i hvert fald ikke det, der er erfaringerne fra andre lande og specielt ikke fra Sverige. Men igen afhænger det jo af, hvad det er for nogle kriterier, man lægger ned over det, for hvis man siger, at der f.eks. kun skulle 50 stemmer til at have en folkeafstemning, så ville man nok opleve, at der var folkeafstemninger hver anden dag, men man kunne gøre som i Sverige, hvor man siger, at det er 10 pct. af de stemmeberettigede. I min hjemkommune skulle man måske op på 8.500 underskrifter for at få en folkeafstemning, og det er altså ikke noget, man bare lige gør, fordi man er sur over en eller anden lokal lille sag; det kræver altså benarbejde. Så jeg er ikke så bekymret for, at det bliver sådan nogle dag til dag-sager, der kommer til at køre her. **Spørger**: Tak. Nu har vi jo den her debat primært på den baggrund, at ordføreren for Parti_F har været ude at rejse og har fået noget inspiration og har løftet debatten herind. Det er fint, og VIVE har lavet en rapport, som peger på forskellige ting. Men kunne ordføreren give nogle eksempler på andet end de her folkeafstemninger, som kunne højne den demokratiske deltagelse ude i kommunerne og regionerne? Tak. **Ordfører**: Det er jo lidt spøjst, at man spørger mig som ordfører, som faktisk taler positivt om det her, og som vil højne den demokratiske deltagelse. Dem, der siger nej til det, kan jo sige, at de går meget op i det lokale demokrati, og at vi skal styrke nærdemokratiet – men man er imod alle de forslag, der kommer. Jeg er jo faktisk positiv over for det her, som jeg synes er noget af det tætteste, man kan komme på nærdemokrati, altså direkte borgerinddragelse, ved at man selv kan indkalde til en folkeafstemning og så give udtryk for, hvad man mener. Det her er nærmest det ultimative redskab, man kan tage op af skuffen, så derfor synes jeg da, man skulle støtte det, vi diskuterer i dag.
[123884] **Spørger**: Tusind tak. Jeg sad og blev helt bekymret for, at jeg faktisk var enig i det, som ordføreren for Parti_G sagde, og så tænkte jeg: Er der eller andet? Ej, spøg til side. Nu er jeg af den generation, som voksede op og var ung, i årene efter man havde haft den her meget store aids-epidemi, og jeg kan tydeligt huske, at vi i udskolingen, ud over at vi havde den her klassiske seksualundervisning, som jeg selv har haft fornøjelsen af også at undervise i nogle gange, med delt fornøjelse, havde jeg nær sagt, havde den der store bowle med kondomer, som jo gjorde, at alle ligesom vidste, hvad man skulle gøre, og at det skulle man bruge for at undgå den her smitte. Det har faktisk undret mig lidt, at man ikke nu, hvor vi ved, at naloxon eksempelvis virkelig er livreddende, har lavet noget lignende, altså så man f.eks. underviser udskolingselever i brugen af naloxon, og så har de her til udlevering. Det er jo højst sandsynligt, forhåbentlig, ikke noget, man kommer til at bruge, men så ved de unge mennesker, hvad de skal gøre, hvis der er en kammerat, der pludselig falder om, og så har de også den der næsespray. Hvad tænker ordføreren om det? **Ordfører**: Jamen altså, jeg tænker, at der er sat et ret stort beløb af til forebyggelse i den her aftale, og at det jo netop giver mulighed for, at vi kan sætte nogle indsatser i gang, som kommer til at udbrede kendskabet til, hvor farlige de her opioider er, men jo også kan være med til at udbrede kendskabet til brugen af f.eks. naloxon. Jeg ved også, at Antidote Danmark gør en stor indsats. Der er også midler til, at de kan fortsætte den indsats, i det her. Så det er jo et spor, vi er nede ad. Om det er for lidt eller for meget, og præcis hvor det skal være, tænker jeg også at ministerier og myndigheder gerne løbende vil have input til. Jeg er glad for i hvert fald at kunne berolige ordføreren med, at der jo er sat midler af til den her slags indsatser. Præcis hvordan det så skal udmøntes på den mest effektfulde måde, tænker jeg vi også skal have nogle af de mennesker, der arbejder med det her til daglig, ind over for at være med til at designe de præcise kampagner. Men point taken: Det er vigtigt, at der er oplysning helt ud i yderste led om de her ting. **Spørger**: Tusind tak. Det er jo nemlig en af de ting, hvor man kunne sige, at hvis man havde haft nogle brede forhandlinger, var det noget af det, man kunne have bragt til bordet. Vi er, tror jeg, rundt her, i hvert fald i forhold til oppositionen, sådan ret enige på tværs om forholdsvis mange ting. Så er der selvfølgelig også ting, man skal mødes om; sådan er forhandlinger jo altid. Det undrer mig bare, at man slet ikke har tænkt den del ind, for det er jo de unge mennesker, der står derude. Det er jo ikke nødvendigvis os, kun, hvis vi har børn eller andet, der kan være udsat for det her. Men det har virkelig undret mig fra starten, at man ikke var mere obs på det. Jeg ved, at Antidote Danmark laver et kæmpe stykke arbejde, men så få dem ud i skoleklasserne. Altså, tænker ordføreren ikke, det ville være smart? **Ordfører**: Jeg synes jo nu, både når jeg har hørt de forskellige ordførere i dag, men jo også, når man har fulgt debatten over de senere år, faktisk, at regeringen har været ret lydhør i forhold til de forskellige forslag, der har været til stede i debatten, og fået rigtig meget med. Hvis der nu er noget, man, når vi kommer længere hen, som ordfører synes mangler, eller at vi bliver opmærksomme på, at der er noget, der mangler, er der jo en åben dør til, at man i alle de forhandlinger, vi har – finanslovsforhandlinger og SSA – kan komme med forslag om yderligere. Det er jo ikke sådan, at verden stopper i dag med det her udspil, regeringen er kommet med. Det står jo ordføreren frit for løbende at tage nogle nye initiativer op i forhandlinger og andre steder, hvis man synes, der ikke er nok med her.
[92236] **Spørger**: Tak for det. Nu kom jeg desværre lidt for sent til hr. Rasmus Stoklunds ordførertale, så det kan godt være, at ordføreren allerede har sagt noget om det her, men jeg spørger alligevel lige for en sikkerheds skyld. Der er jo en del af høringssvarene, som er ret kritiske over for det her lovforslag, bl.a. over for den del, der handler om, at man nu vil betale sig fra, at mennesker kan klage over deres sager. Det synes både Parti_G og jeg personligt er ret bekymrende, altså at man nu køber sig ud af rettigheder. Det er noget, vi i hvert fald frygter vil blive en glidebane i forhold til resten af regeringens udlændingepolitik. Så jeg skal egentlig bare høre Ordføreren, om det slet ikke er en bekymring, man har i Parti_A, at der, når man begynder at betale sig fra, at folk kan klage, så faktisk ender med at blive truffet nogle forkerte afgørelser i Flygtningenævnet. **Ordfører**: Nej, det er ikke en bekymring, jeg er stødt på eller selv går og bærer på, må jeg sige. Jeg kunne godt forestille mig, at det kunne være sådan, at nogle af dem, der i dag får en afgørelse fra Udlændingestyrelsen om, at de ikke længere har et opholdsgrundlag i Danmark, fordi man sådan set fint kan leve der, hvor de kommer fra, sådan bare pr. automatik får anket sagen, fordi det nu er sådan, man gør, og så ryger sagen videre i Flygtningenævnet. Hvis man lige fik lov at tygge på det og se på mulighederne og fik en samtale med den her nye hjemrejsestyrelse, som der lægges op til, og fik at vide, hvilke muligheder der er for at få noget hjælp til at komme tilbage og genetablere sig og komme på et reintegrationsprogram og få startet en erhvervsvirksomhed, få noget opkvalifikation, eller hvad der nu måtte være relevant der, hvor man kommer fra, så kunne det jo sagtens være, at man så tænkte: Okay, måske var det egentlig meget rart at komme tilbage til der, hvor jeg kommer fra, hvor jeg taler sproget, hvor jeg deler værdierne, hvor kulturen er, som jeg ønsker mig, og hvor solen skinner. Så nej, det er ikke noget, jeg er bekymret over. **Spørger**: Men det omvendte kan jo lige så godt gøre sig gældende, altså at der er blevet truffet nogle afgørelser i Flygtningenævnet, som man jo ikke bare klager til pr. automatik, hvis det var sådan, jeg skulle forstå det, Ordføreren sagde. Man klager jo, fordi man mener, at der er noget at klage over, og det, vi er bekymrede for, er lige præcis, at det bliver fjernet nu. Så vil jeg gerne spørge om noget andet. Hvad hvis man ikke kan rejse tilbage? Altså, Ordføreren er jo selv inde på, at vi ikke skal lave hjemsendelsesaftaler med Assadregimet, og det er jeg fuldstændig enig i, men det er jo ikke det eneste land, det er svært at sende folk tilbage til. Der er jo andre lande, vi ikke har hjemsendelsesaftaler med. Er det så virkelig fornuftigt, at vi lader folk sidde og rådne op på udrejsecentre, fordi Parti_A gerne vil fremstå som nogle hårde bananer i udlændingepolitikken over for Ordføreren? **Spørger**: Det her er nogle gange en skizofren position, for på den ene side får man at vide, at man er en hård banan, mens man på den anden side får at vide, at man repræsenterer Parti_C, når det er andre i salen, der udlægger teksten. Men der er jo meget stor forskel på, at vi ikke tvangsudsender folk, og at man så ikke kan rejse til steder. Hvad angår Syrien, så er 140.000 syrere vendt tilbage til Syrien fra nærområderne over de sidste par år. 130 syrere tog fra Danmark tilbage til Syrien med reintegrationsprogrammet sidste år. Det vil sige, at man altså godt kan tage tilbage til dele af Syrien. Der er sådan set stabilitet i dele af Syrien omkring Damaskus. Derfor er det der ensidige billede, der bliver tegnet, ikke rigtigt.
[114445] **Spørger**: Jeg har også været ude at besøge en del unge og uddannelsesinstitutioner, senest i fredags et gymnasium på Sjælland og en social- og sundhedsuddannelse i Odense. Og det er jo helt rigtigt, at når vi taler fremtidens ældrepolitik, er det helt afgørende, at vi har et fokus på dem, der arbejder på det her område, og det er jo derfor, vi har lavet et historisk lønløft, som vi er meget glade for, men det er også derfor, vi har valgt at prioritere social- og sundhedsskolerne. Nu ville jeg aldrig nogen sinde påstå, at Radikale ikke går op i uddannelse – det ville være forkert – men jeg tror ikke, jeg siger noget forkert, når jeg siger, at det ikke altid har været social- og sundhedsuddannelserne, der har stået øverst på Parti_Cs dagsorden. I hvert fald er det ikke dem, der er blevet prioriteret igennem tiden. Det er det nu. Så kan man ikke bare bekræfte, at det, selv om man er uenig i universitetsreformen, så altså er rigtig godt, at pengene bl.a. bliver brugt til at løfte social- og sundhedsuddannelserne? **Ukendt**: Vi er glade for, at de uddannelser bliver løftet, vi er også glade for, at pædagoguddannelsen, som vi har kæmpet for i mange år, står til at blive løftet, og vi er faktisk også utrolig glade for, at erhvervsskolerne står til at få en erhvervsindsprøjtning. Det har vi ønsket i mange år og kæmpet for i mange år, men vi forstår ikke, hvorfor de trods alt relativt få penge, der bliver postet ind i de uddannelser nu, skal findes, ved at vi så at sige fodrer hunden med sin egen hale, og at det skal gå ud over de videregående uddannelser. For vi har også brug for ingeniører og folk til at tage sig af it; vores erhvervsliv skriger på kvalificeret arbejdskraft, og vi er jo blevet rige af at dygtiggøre os selv og ikke stikke en kæp i hjulet for nogen af vores unge, uanset hvad de drømte om. **Ukendt**: Men man har jo ikke ønsket sig det så meget, at man har givet det løft, som den her regering gør. Det siger jeg bare i al beskedenhed. Vi kommer til at tilvejebringe næsten 1 mia. kr. til erhvervsuddannelserne, og det er da aldrig nogen sinde sket før, og nu vælger vi så at sige helt offensivt, at vi tror, at vi kan lave bedre universitetsuddannelser, for en dels vedkommende bliver de kortere, og samtidig investere i nogle af de unge, der ikke altid har haft den bedste skolegang, og som ikke altid tager de længste uddannelser, men som i vores øjne er nogle af de allerallervigtigste, fordi det er dem, der vælger at dedikere deres liv til at arbejde med andre mennesker. Så det er muligt, at man har haft ønsket, men jeg må jo så som socialdemokrat konstatere, at det er med den her regering, at løftet faktisk finder sted. **Ukendt**: Men man vil se, at vi kommer til at stemme for alle de forbedringer, der er her. Vi har om nogen arbejdet målrettet for – det håber jeg Taleren vil medgive mig – at løfte f.eks. både pædagog- og læreruddannelserne, så vi er ikke kun universiteternes parti, overhovedet. Men vi er også universiteternes parti. Og vi har jo også brug for almene gymnasier, fordi det er derfra, vi får pædagoger, det er derfra, vi får lærere, det er derfra, vi får sygeplejersker, og det er derfra, vi får jordemødre. Så den der lidt bashing, jeg nogle gange oplever af den almene dannelse, de almene gymnasier og andre videregående uddannelser end lige velfærdsuddannelserne, forstår jeg simpelt hen ikke helt.
[104596] **Spørger**: En af fru Maj Villadsens forgængere blev bl.a. kendt på, at hun, da den daværende socialdemokratiske regering havde lavet en lille skatteaftale med de blå partier, så udslyngede – og det er jo et citat: De pisser på os ( Mai Villadsen (EL): Det var vist på vælgerne) ... også på vælgerne. Nu har vi så en ny Parti_As statsminister, som ikke alene vil lave en lille skatteaftale med de blå, men simpelt hen også vil i regering med de blå partier, og fru Maj Villadsens reaktion på det er: Det er en fejl. Skal man tolke den afdæmpede reaktion fra Ordføreren sådan, at heller ikke Ordføreren tror på, at statsministeren reelt ønsker at gå i regering med de blå partier efter næste valg, og at også Ordføreren regner med, at statsministeren vender tilbage til Ordføreren og Parti_G og laver et parlamentarisk grundlag sammen med Parti_G? **Ordfører**: Ja. **Spørger**: Så selv blandt de partier, der vil gøre statsministeren til statsminister igen, har statsministeren så lille en troværdighed, at når hun udskriver valg og siger, at det er med det ønske at få en bred regering, som indeholder både Parti_A og Venstrefolk og Parti_D, så tror man ikke på hende – selv blandt hendes støttepartier. **Ordfører**: Jeg tager faktisk meldingen fra Parti_A dybt alvorligt. Den bekymrer mig meget, for jeg frygter, at det vil betyde en stor fejltagelse, at man laver et samarbejde med blå blok, som netop vil betyde, at der kommer klimanøl og velfærdsnedskæringer, som jeg oplever at blå blok står for. Men jeg er da overbevist om, at Parti_G får så mange mandater efter et valg, og at blå blok siger så meget nej, at vi kommer til at få et samarbejde igen efter et valg.
[122104] **Ordfører**: Tak. I dag behandler vi L 73, et forslag, der vil ændre samtykkemodellen for organdonation til det, regeringen kalder »en blød model af aktivt fravalg«, men som jo reelt er en model om et formodet samtykke. Først og fremmest vil jeg fra Parti_Hs side gerne understrege, at vi er enige om målet i at få flere organdonorer. Det er en vigtig sag, der berører mange menneskers liv og død. Men selv de bedste intentioner kan føre os på vildspor, hvis vi glemmer det fundamentale princip, der ligger til grund for vores måde at være samfund på: individets ret og retten til at bestemme over egen krop. Regeringens forslag om automatisk at tilmelde alle danskere over 18 år som organdonorer og lade dem aktivt vælge fra, skubber til den grundlæggende balance mellem individet og staten. Udgangspunktet bør aldrig være, at staten kan tage sig den frihed at registrere os som donorer uden vores aktive samtykke. Og jeg kan ikke sådan lige, som jeg også faktisk tidligere har nævnt i taler om det her emne, komme i tanker om andre tilfælde, hvor vi forlader os på et formodet samtykke. Faktisk er jeg ret overbevist om, at vi netop gør ret meget ud af, at der skal være samtykke til alt, hvad der har med vores kroppe at gøre, men det gælder så åbenbart ikke, når regeringen får en god idé. Som liberal bryder jeg mig ikke om idéen om at være født organdonor og aktivt skulle fravælge det. Organdonation bør være en frivillig og bevidst handling og ikke noget, der sker pr. automatik. Når vi ser på de høringssvar, der er kommet ind til forslaget, bliver det også klart, at vi står over for en række bekymringer. Det har tidligere ordførere også været inde på. Lungeforeningen og Dansk Center for Organdonation frygter, at modellen vil skabe forvirring blandt borgerne, som så kan tro, at de allerede er registreret korrekt uden at tage stilling. Lægeforeningen og Dansk Sygeplejeråd rejser spørgsmål om, hvorvidt sundhedsvæsenet overhovedet har kapaciteten til håndtere det øgede pres på organdonationsområdet. Og Ældre Sagen gør opmærksom på, at der mangler dokumentation for, om den her model overhovedet vil føre til flere donorer. Også Christina Rosenlund, der er overlæge på Dansk Center for Organdonation, har tidligere udtrykt en vigtig pointe: Der er ingen entydig evidens for, at den her model med aktivt fravalg faktisk vil føre til flere organdonorer. Der er nogle, der peger på England som et eksempel, men det øgede antal donorer dér skyldes primært, at de har indført organdonation ved cirkulatorisk død – en praksis, som vi heldigvis også har fået genindført i Danmark sidste år. Det giver os allerede bedre forudsætninger for at hjælpe flere, uden at vi behøver at gribe til så vidtgående ændringer som den, regeringen her foreslår. Derudover har Christina Rosenlund fremhævet et andet vigtigt aspekt: Når man bliver registreret i registeret og aktivt skal melde sig ud, kan vi med regeringens forslag risikere at skabe en kultur, hvor borgere, der vælger ikke at donere deres organer, bliver betragtet som mindre gode mennesker. Vi risikerer, at fortællingen i Danmark bliver, at her er vi jo organdonorer, og hvis du nu vælger fra, er det ikke helt i orden. Den slags moralsk pres kan få alvorlige konsekvenser for den offentlige samtale om organdonation. For mig og Parti_H er det afgørende, at det også er helt legitimt at sige nej. Det er kun gennem frivillighed og respekt, at vi kan sikre en model, der både redder liv og også fastholder respekten for det enkelte menneskes valg. De bekymringer synes jeg faktisk er vigtige at lytte til. Så måske er regeringens tilgang mere forhastet end gennemtænkt. I 2022 var der jo netop en bred politisk enighed om en model med obligatorisk stillingtagen. Idéen var enkel: Alle danskere over 18 år skulle tage stilling til organdonation i forbindelse med f.eks. fornyelse af pas eller kørekort. Den model ville have været både effektiv og respektfuld over for den enkeltes frihed. Flertallet af danskere er, som vi har hørt, positive over for organdonation, men mange får det ikke gjort. Obligatorisk stillingtagen ville have hjulpet dem til at tage det aktive valg uden at tvinge dem ind i en automatisk registrering. Desværre har regeringen valgt at skyde den aftale til hjørne og i stedet fremsætte det her forslag, som jeg mener griber unødigt ind i danskernes ret til selvbestemmelse. Parti_H ønsker flere organdonorer, men vi mener, at det mål skal nås gennem oplysning, frivillighed og respekt for den enkeltes ret til at bestemme over sin egen krop, ikke igennem en automatisk registrering, der risikerer at sende et uheldigt signal om, at staten har førsteret til borgernes organer. Vi behøver ikke at vælge imellem flere donorer og danskernes frihed. Vi kan og bør have begge dele. Efter min mening vælger regeringen her en løsning, der går for vidt. Vi kunne allerede have set fremskridt, hvis vi havde holdt fast i aftalen fra 2022, og i stedet står vi nu med en model, der truer individets frihed, uden at vi ved, om den faktisk vil føre til flere donorer. Derfor kan Parti_H ikke støtte L 73 i dets nuværende form, og vi opfordrer igen regeringen til at genoverveje og vende tilbage med en anden løsning, som respekterer borgernes ret til selvbestemmelse, samtidig med at vi også kan redde flere liv. Tak for ordet. **Spørger**: Tak for det. Som liberal synes jeg, at det både er legitimt at være donor og ikke være donor, men når vi nu ved, at langt de fleste gerne vil være donor, så skal det være ligesom alle mulige andre steder, hvor vi indretter udgangspunktet efter flertallet, nemlig at der selvfølgelig stadig er fuld frihed til at sige ja eller nej. Jeg synes også, at det mest liberale i udgangspunktet må være det, som flest gerne vil, og så må man derfra jo have fuld frihed til både til at sige ja og nej. Jeg synes netop, at det at sige, at udgangspunktet må være et mindretal, er smagsdommeri. Et eksempel på, at vi automatisk går ud fra, at folk vil noget, fordi vi ved, at flertallet gerne vil, er f.eks. i forhold til at modtage et organ. Der har vi også et udgangspunkt om, at folk gerne vil modtage et organ, men selvfølgelig stadig med frihed til at kunne sige nej, hvis man ikke har lyst til at modtage et organ. Det er bare lige for at give et eksempel, som ordføreren efterspurgte. **Ordfører**: Jeg er i tvivl om, om der var et spørgsmål dér, men vi kan jo så også diskutere, hvorvidt det skal være okay, at man bare får et organ, hvis man ikke vil have det. I forhold til det her med, at der er mange, der gerne vil, så er det også min overbevisning, at der er rigtig mange, der gerne vil. Men jeg kunne også godt have en frygt for, at vi har noget af det der, som jeg kalder for Nik- og Jay-effekten, på spil; altså det her med, at da Nik og Jay kom frem, var der ikke nogen, der kunne lide dem, og alligevel var det dem, der solgte allerflest plader i Danmark. Den omvendte effekt kunne måske være på spil her. Det er godt og bedst at sige, at man gerne vil være organdonor, men man har måske ikke sådan rigtigt mærket efter og taget stilling. Men det er det, vi siger, fordi det er det, der er moralsk rigtigt at gøre. Dermed siger jeg ikke, at det ikke passer, hvis folk siger det. Jeg siger bare, at der kan være en frygt for, at man kommer til at sige det uden egentlig have tænkt efter, fordi det er det bedste at sige. Det er også lidt det, jeg mener med, at vi kan risikere at komme til at stå i en situation, hvor man, hvis man siger nej, føler sig forkert – og det bryder jeg mig ikke så meget om. **Spørger**: Ja, og den frygt kan jo altid gå begge veje. Der må man jo så tage udgangspunkt i det, man tror de fleste gerne vil, og flertallet er så massivt her, at jeg ikke tænker, der er så meget at være i tvivl. Så lige til et andet spørgsmål i forhold til den her tro på, at den anden model, som ordføreren nævnte, altså den med, at man blev tvunget til at tage stilling, f.eks. når man skulle have kørekort, ville være god. Kan ordføreren ikke genkende, at det netop er det, man f.eks. har set i Holland, hvor det faktisk ikke har haft en positiv effekt, fordi folk, der bliver tvunget til at tage stilling, uden at de har tid, kan man sige, risikerer at tage en beslutning, hvor de bare siger nej, fordi det er det letteste. **Ordfører**: Tak, og tak for spørgsmålet. I min forståelse betyder den aftale, der blev indgået i 2022, at man skulle kigge på mulighederne for obligatorisk stillingtagen, og hvordan det kunne gøres praktisk og bedst muligt. Jeg anerkender, at det også kan være en bagside af medaljen. Derfor tænker jeg også, at hvis man havde foreslået det eller var gået med den idé, havde man også skullet kigge på, hvordan det kunne gøres praktisk muligt, bl.a. også med sådan en ved ikke-model, eller en jeg har ikke lyst til at tage stilling nu-model, eller en kontakt mig om 2 år igen-model.
[101352] **Spørger**: Jeg vil bare spørge ministeren, om ministeren synes, at der er behov for flere biler i det her land, idet jeg går ud fra, at ministeren anerkender sammenhængen mellem det at udbygge vejnettet og dermed skabe en forøget mobilitet på vejnettet, hvilket selvfølgelig også betyder, at folk har en tendens til at tage bilen, investere i bil nr. 2 eller for den sags skyld i bil nr. 3, og dermed er med til at skabe den kødannelse, som er en plage for vores samfund, og som jo koster rigtig, rigtig mange penge hvert år, og at man så mangler at investere ikke mindst i jernbanenettet, men i den kollektive trafik i det hele taget, rundtomkring. Og jeg tillader mig igen-igen at hejse flaget i forhold til, at Togfonden DK jo er blevet parkeret til 2030 i infrastrukturaftalen. **Minister**: Jeg anerkender, at der er behov for mange forskellige former for mobilitet. Nogle steder i landet kan man simpelt hen ikke leve uden en bil – der er man dybt afhængig af en bil – og det vil aldrig blive rentabelt at oprette kollektiv transport. Så der er man dybt afhængig af en bil. Andre steder i landet, hvor der er en god udbygning af den kollektive transport, eller hvor der er korte distancer, har jeg en forhåbning om vi kan få flyttet flere folk over på det kollektive eller på de korte ruter der, hvor det ikke kræver en udbygning af vejene, altså eksempelvis cykler eller andet. Så jeg tror, at det er nødvendigt, at vi har den tilgang, at Danmark er forskelligt, og at folk er forskellige, og at der derfor også er forskel på, hvad det er for transportmidler, man skal bruge. Men jeg er bekymret over, at der er færre, særlig børn og unge, der cykler, og jeg har et stærkt ønske om at få flere til at bruge tog på de store ruter rundtomkring i landet. **Spørger**: Jeg er enig med ministeren i, at det der med at skabe en, om jeg så må sige, forretningsmæssigt rentabel kollektiv trafik, altså skabe overskud i den kollektive trafik – det tror jeg også – på det nærmeste er en umulighed. Der vil sikkert være nogle enkelte steder i landet, hvor man kan få en busrute til at give overskud, og der vil også være enkelte jernbanestrækninger som København-Aarhus, hvor man kan få det til at give overskud, men ellers tror jeg også, det er ret begrænset. Det betyder jo selvfølgelig så også omvendt, at man skal investere i den kollektive trafik for at få den udviklet, ligesom man jo gør, når man udbygger vejnettet. Det er jo en investering i bilisme, og der må man bare konstatere, at der i de sidste fire-fem årtier har været investeret voldsomt i bilisme, og at der så modsat ikke har været det i den kollektive trafik, og det er jo derfor, vi har fået den der ulykkelige situation med, at vi dels har mange store køer på vores veje, men at vi især også på Sjælland har en jernbanetrafik, som vel nærmest er brudt sammen. **Minister**: Der er ikke nogen tvivl om, at vi skal gøre det så attraktivt som overhovedet muligt at anvende den kollektive transport. En af de ruter, som jeg jo selv er storbruger af, er Odense-København, og der kan det lade sig gøre at køre med toget på 1 time og 11 minutter, og derfor undrer det mig faktisk, at der ikke er flere, der gør brug af den. For man kan under ingen omstændigheder tilbagelægge den samme distance med bil inden for den samme tid, og det betyder jo så, at der er nogle andre ting, vi skal ind at se på i forhold til at sikre, at der er flere, der vælger det, der altså er hurtigst, og som jo også er ganske komfortabelt. Og jeg drøfter altid gerne med Parti_G, hvordan vi kan få flere til at vælge det, der jo rent faktisk er både hurtigt og godt.
[93006] **Spørger**: Tak for det. Jeg havde forstået, at Parti_As såkaldte reformistiske model på vej mod socialismen betød, at man tager ting sådan i små skridt ad gangen, som man kan gabe over og kan fordøje og ikke sådan revolutionært bare vil have alt eller intet og det hele på bordet på én gang, og så skal man forandre stort. Er det ikke bedre, at man tager et oplagt skridt? Det her er nok det mest oplagte skridt at tage, og ministeren siger jo også selv, at han sandsynligvis ville være med til det, hvis han blev spurgt direkte, om ikke det her er et godt forslag, og hvis så alle parter går med ind og lover at finde økonomien til det, er det jo et ideelt Parti_As reformistisk forslag, er det ikke det? **Minister**: Det er rigtigt; det er noget tid siden, vi holdt op med at være revolutionære, og det er også mit indtryk, at Ensomhedslisten lige så stille og roligt også krabber sig derhenad. Og det er også rigtigt, at hvis man ser en socialdemokrat med en kniv i den ene hånd, kan man være relativt sikker på, at vi har en gaffel i den anden. Så der bliver ikke nogen revolutioner fra vores side. I virkeligheden er spørgsmålet jo i al sin kerne en invitation til at gøre det, som vi skal gøre, nemlig at sige: Lad os nu sætte os ned og finde ud af, hvordan det her kan lade sig gøre. Hr. Christian Juhls påpegning af, at der også er behov for at finde pengene, peger jo bl.a. på et af de dilemmaer, som man altid står med, når vi siger, at nu vil vi prioritere det her område. Det, som jeg synes der er grund til at konstatere, er tilsyneladende en helt bred fælles problemerkendelse og en anerkendelse af, at det her vil være et vigtigt værktøj til at kunne løse de problemer, som vi står med – eller nogle af dem, der er også andre værktøjer. **Spørger**: Nu skal ministeren jo passe på formanden, for man må ikke gøre grin med partiernes navne, og Parti_G er aldeles ikke ensom og føler sig ikke ensom. Men jeg vil sige, at det her forslag jo passer som fod i hose til alt det, vi går og laver i den her tid, nu hvor vi prøver at komme tilbage til normalen. Hvis vi så sagde, som SF foreslår: Lad os tage den her med og så få den lille forbedring igennem, nu når vi er på vej tilbage til det normale samfund igen, og så få en realforbedring, vi alle sammen har gået og tørstet efter. **Minister**: Det var også sådan, det var ment, så jeg beklager, hvis det blev misforstået. Jeg synes, at den måde at lægge det til rette på, altså at sige, at vi ved, der kommer et forhandlingsforløb, vi ved, vi skal forholde os til den samlede kriminalforsorg, vi ved, hvilke udfordringer vi står med, er den rigtige måde at gøre det på.
[99755] **Spørger**: Man skal jo huske, at de mennesker, der får udvist en ægtefælle, set med deres øjne får ødelagt deres familieliv. Og I hører så debatten her i dag og hører landets udlændingeminister og statsminister stå og sige, at ja, ja, men det er jo så en enkeltsag, og at man lige skal huske det brede billede med alt det her social kontrol og tvangsægteskab, man undgår. Når man så ser på tallene, er de største afslagslande Storbritannien, Thailand, Filippinerne, Brasilien, USA og så andre lande, man ikke ved hvad er, fordi der er for få. Det er de store afslagslande. Så har det nok ikke noget med tvangsægteskab at gøre – det er højst usandsynligt. Så kan ministeren her i dag sige, hvor mange af de afslag, der blev givet f.eks. sidste år, som blev givet på grund af tvangsægteskaber? Hvor mange? **Minister**: Hvis der er tvivl om, hvorvidt ægteskabet er indgået frivilligt, så kan der jo alene af den grund gives afslag. Når vi er interesserede i, at der bliver gennemført et serviceeftersyn, og at en analyse af afslagene er en del af det serviceeftersyn, så er det bl.a. for at få undersøgt de ca. 2.000 mennesker, som sidste år fik afslag på ægtefællesammenføring, altså hvad der kendetegner dem. Jeg vil ikke på forhånd afvise, at der kan være behov for at justere noget. Jeg kan i hvert fald se, at det obligatoriske danskkrav for den herboende i nogle af de sager, der har været i medierne, har haft betydning, også betydning på en måde, hvor jeg ikke selv kan forsvare, hvordan lovgivningen er skruet sammen. Hvad det konkret kommer til at betyde for det obligatoriske danskkrav, synes jeg er for tidligt at sige. Jeg er særlig interesseret i at finde ud af noget om de 2.000 afslag, der er givet. Hvor mange af dem er f.eks. givet ud fra det obligatoriske danskkrav, hvor mange er givet ud fra selvforsørgelseskravet, hvor mange er givet ud fra nogle af de betingelser, der er knyttet til, at man skal leve op til reglerne for permanent ophold? Det er jeg selv i tvivl om, men det håber jeg at blive klogere på om få måneder. **Spørger**: Ministeren kan jo ikke svare. Hele regeringens argumentation er, at nu må folk lige forstå, at man må acceptere nogle enkeltsager, fordi det jo handler om det store billede og om at undgå tvangsægteskaber. Men man aner ikke, hvor mange tvangsægteskaber man har forhindret med de her regler. Man aner det ikke. Mennesker sidder og får ødelagt deres liv og deres mulighed for at bo i Danmark på grund af en argumentation, man ingen dokumentation har for. Det er jo langt ude. Så jeg giver bare lige ministeren chancen igen. Hvor mange fik sidste år afslag på grund af tvangsægteskab? **Minister**: Men det er jo den radikale ordfører, der reducerer regeringens argumentation til tvangsægteskaber. Det er jo kun ét af mange forhold. Når man i dag ikke kan blive familiesammenført ind i Mjølnerparken, har det ikke nødvendigvis noget med tvangsægteskab at gøre. Så har det noget at gøre med at bekæmpe, at vi får ægtefællesammenføringer ind i et område, hvor der i forvejen er rigeligt med integrationsudfordringer. Når man har krav om sikkerhedsstillelse, er det jo for at sikre, at kommunerne, hvis folk bruger deres grundlovssikrede ret til at gå ned på kommunen og kræve kontanthjælp, selv om man som udgangspunkt ikke har ret til det i udlændingeloven, har mulighed for at trække på sikkerhedsstillelsen. Altså, der er jo mange forskellige argumenter for de forskellige betingelser, der er bygget ind i udlændingeloven. Det er rigtigt nok, at et af argumenterne for at indføre 24-årsreglen handlede om at undgå tvangsægteskaber. Det er altså bare ét af mange forskellige hensyn, man ønsker at forfølge.
[113094] **Ukendt**: Tak for talen. Jeg kunne rigtig godt tænke mig at vide lidt om, hvad I tænker omkring at løfte flere unge i forhold til det med, om man skal læse videre – at det skal være okay at være i tvivl om, når man starter, om man vil have en videregående uddannelse, og at gymnasiet kan være det, der er med til, at man finder ud af, om det er noget for en, og at man måske også bliver løftet, hvis der er nogle steder, hvor bare det, at ens gymnasielærer tror på en, fagligt kan hjælpe en helt vildt meget, eller at man kan sænke skuldrene lidt, i forhold til at det er okay at være i tvivl og være nysgerrig og blive klogere gennem gymnasiet, så vi kan få de her mere rummelige og mangfoldige gymnasier og måske også nogle flere, der går fra gymnasiet til velfærdsuddannelserne og bliver pædagog eller socialrådgiver eller sygeplejerske eller lærer. **Ukendt**: Ja, præcis. Det er jo også en af grundene til, at jeg synes, det ville være oplagt, at vi lavede et valgfag i pædagogik. Altså, hvorfor kan man have psykologi, men ikke få lov til at vælge pædagogik? Det tror jeg kunne være rigtig vigtigt for at få flere pædagoger. Så tror jeg, at ordføreren har helt ret i, at for at finde ud af, hvad man godt kan lide, hører det jo med, at man også prøver noget, som man ikke kan lide. For at finde en grænse skal man jo også nogle gange gå over en grænse for at finde ud af, hvor man selv er henne i det. Nogle af jer vil kunne huske, da vi var på Sorømødet. Der var der sådan en håndsoprækning til middagen om, hvem der egentlig lavede det, de havde forventet de skulle. Det er der jo nærmest ingen mennesker i det her land, som er over 50 år, som havde en idé om. Og i dag har vi sådan en tanke om, at unge allerede i 6.-7. klasse skal forholde sig til, hvad for en vej de vil, og hvad de vil vælge. Jeg tror, det er så vigtigt, at vi igen giver noget plads til, at en dannelsesrejse jo netop er en rejse, hvor man møder noget af det fremmede og finder ud af, hvem man selv er, og det skal der være plads til i gymnasiet, præcis som ordføreren siger. **Spørger**: Jeg er i hvert fald nysgerrig på det her med formålsparagraffen. Men der er også nogle ting i det at finde ud af, om man vil læse videre. Jeg tænker, de fleste unge starter i gymnasiet med en idé om, at det vil de nok godt. Inden for den formålsparagraf, der er nu, kan man måske godt rumme det, men jeg tænker, det kunne være rart, at fokus er på, at det er okay at finde ud af, at det vil man ikke alligevel – at det ikke er en kæmpe fejl eller spild af tid. Jeg synes også, jeg har mødt en hel del unge, der har været gennem gymnasiet og så har valgt at blive faglærte bagefter, og som ikke har tænkt, at det var spild af tid, men at de lærte noget og i hvert fald fandt ud af, hvad de så gerne ville. Jeg er i hvert fald lidt spændt på, om vi behøver at være enige eller uenige om det med formålsparagraffen for at kunne finde hinanden i det her. **Ukendt**: Som jeg også startede med at sige, er jeg jo i dag dybt taknemlig over, at jeg f.eks. løb ind i en som KP i kemi. Jeg har aldrig tænkt, at jeg skulle bruge kemi til noget, men han var bare sådan en underviser, der fik en til at tænke: Det her vil jeg bare virkelig gerne lære. For det var enormt spændende, og det samme med oldtidskundskab – det at gå i gang med at læse de der gamle græske tragedier. Det er jo ikke, fordi jeg skulle bruge det til noget, men det var bare et rum af fordybelse og nysgerrighed, og det er det, jeg gerne vil holde fast i at gymnasiet skal være. Det hele handler ikke om, hvad man skal bruge til noget for at komme videre, men at dannelsen har en værdi i sig selv.
[96957] **Spørger**: Tak for det. Foranlediget af ordførerens bemærkninger om reservationen af de 5 mio. kr. i finansloven vil jeg sige, at sådan som jeg forstår det, er de 5 mio. kr., der er reserveret, til tilskud til medicinsk cannabis. Det i sig selv kan jo godt undre lidt, altså at regeringen ikke er ambitiøs. Nu skal jeg jo selv holde ordførertale lige om lidt, og så vil jeg komme ind på det. De 5 mio. kr. svarer jo sådan set til det samme antal patienter, som der er i dag, nemlig omkring 500. Kan regeringen ikke løfte sløret for, eller undskyld, kan ordføreren ikke løfte sløret for, hvorfor man hos Parti_A ikke er mere ambitiøse? Forestiller man sig ikke, at der vil komme flere patienter, som har brug for tilskud til medicinsk cannabis i fremtiden, siden man ikke har reserveret mere på finansloven? **Ordfører**: Nu repræsenterer jeg jo Parti_A og ikke regeringen. Der vil komme en repræsentant fra regeringen senere, som så kan redegøre præcis for, hvilke overvejelser regeringen gør sig. Men jeg repræsenterer altså Parti_A og står på mål for regeringen – i hvert fald den her regering – også i den her sammenhæng. Jeg noterer mig, at der er blevet afsat det her millionbeløb i finansloven, og så er det jo en, hvad kan man sige, fremstrakt hånd både til det område, men så sandelig også til resten af Folketinget til at forhandle. Sådan vil det jo altid være, og det er jeg sikker på Parti_B også vil kunne genkende fra de mange år, Parti_B har haft regeringsmagten, nemlig at så vil der være et forhandlingsudspil, og på baggrund af det vil man så sammen finde ud af, hvor mange penge der skal sættes af. Og det er klart, at hvis der er partier i en forhandling – og det gælder det her område, det gælder alle andre områder – som har nogle særlige prioriteter, har nogle ønsker, så er der al mulig interesse i at få kabalen til at gå op. **Spørger**: Jeg er helt med på, at ministeren da forhåbentlig går på talerstolen til sidst, så det var en fortalelse fra min side. Jeg hører ikke, at Parti_A er til sinds at løfte beløbet her fra de 5 mio. kr., og det siger jo i hvert fald noget om ambitionsniveauet. Men jeg vil da gerne spørge Parti_A om noget: Hvordan håndterer vi den udfordring, at lægerne efterspørger en ny behandlingsvejledning, så de føler sig mere trygge ved at udskrive medicinsk cannabis? Hvordan håndterer vi den udfordring, at der f.eks. mangler protokolleret vidensindsamling? Det adresserer det her lovforslag jo ikke. Hvad er Parti_As svar til lægerne, som efterspørger både protokolleret vidensindsamling og en ny behandlingsvejledning? **Spørger**: Det første, jeg gerne vil svare, er, at jeg ikke afviser, at der kan sættes et andet beløb af. Jeg siger, at præcis hvor mange penge der så skal afsættes, kommer an på en forhandling, og det er ikke sikkert, at den kommer til at være i den her sal, for det kommer nok til at være i Finansministeriet. Jeg konstaterer bare, at der i finanslovsudspillet er afsat det her millionbeløb til det, og de partier, der ønsker at tage ansvar og være en del af aftalen, kan jo så presse på, hvor det skal være. Hvis der er ønsker fra læger, i forhold til hvordan de kan få større tryghed, så det her kan komme mere i brug, er vi meget åbne over for at se på det og at indgå i en dialog om det. **Ordfører**: Tak for det, formand. Så står vi her igen. Det handler om forsøgsordningen for patienters lægeordinerede adgang til medicinsk cannabis, denne gang en forlængelse af den eksisterende ordning. Vi stod her også for år tilbage, da vi i Danmark vedtog, at vi gerne ville give virksomheder mulighed for dyrkning af medicinsk cannabis til både hjemme- og eksportmarkedet. Erhvervslivet har taget godt imod muligheden for at blive firstmovers  og har set mulighederne for både at hjælpe fire meget forskellige patientgrupper og samtidig sikre eksportindtægter til Danmark. Eksporten til især Tyskland går jo forrygende, og derfor er det godt, at vi med lovforslaget her giver virksomhederne muligheder for permanent at kunne dyrke cannabis til medicinsk brug. Der er store investeringer og nye arbejdspladser på spil i et lidt trængt gartnererhverv, som i forhold til produktionsmulighederne for medicinsk cannabis har øjnet chancen for at sikre virksomhederne ekspansionsmuligheder. Og det er og har været godt for et område som f.eks. Fyn, som i høj grad har brug for nye vækstarbejdspladser. Men det er jo ikke nogen hemmelighed, at forsøgsordningen er født med en række skønhedspletter, og det ansvar må vi politikere her i Folketingssalen tage på os. Vi må også erkende, at vi med forsøgsordningens vedtagelse tilbage i 2016 bevægede os ned ad en sti, som vi aldrig tidligere politisk havde betrådt. Selv om mange var godt tilfredse med, at bl.a. sklerose- og smertepatienter kom med i forsøgsordningen og fik bedre adgang til behandling med medicinsk cannabis, så er der mange patientgrupper, f.eks. gigtpatienter og epilepsipatienter, som er ærgerlige over ikke at være inkluderet i forsøgsordningen. Det har bl.a. skabt et stort pres på de praktiserende læger, og indimellem kan det jo være vanskeligt for lægerne at afvise patienter, selv om vi med ordningen tydeligt har tilkendegivet, at det er lægen, der har ordinationsretten. Jeg vil gerne dvæle lidt ved et par andre skønhedspletter, som forsøgsordningen er født med, og som der ikke er taget hånd om med lovforslaget her. Jeg skal ikke lægge skjul på, at vi fra Parti_Bs side er ærgerlige over, at regeringen med lovforslaget ikke sikrer lægerne en bedre behandlingsvejledning eller en eller anden form for protokolleret vidensopsamling. Der er brug for mere viden og forskning, og Parti_B vil rejse ønsket under forhandlingerne om forskningsreserven. Viden er afgørende for, at flere læger føler sig trygge ved at udskrive medicinsk cannabis. I dag er der fire udenlandske præparater på det danske marked efter 4 år – ikke et eneste dansk. Det skyldes bl.a., at Lægemiddelstyrelsen mildt sagt har været fodslæbende, når det kommer til tilladelser til danske producenter, og det er ærgerligt for danske cannabisvirksomheder, som har brug for det danske marked som et udstillingsvindue, og for danske patienter, som jo kunne have glæde af dansk kvalitetscannabis. Som jeg læser regeringens finanslovsudspil, har man alene afsat 5 mio. kr. til tilskud til medicinsk cannabis. Hvis målet er flere præparater på markedet, må vi jo også forvente, minister, at tilskudsdelen stiger, og det undrer mig, at regeringen ikke er mere ambitiøs. 5 mio. kr. svarer til ca. 500 patienters tilskud, altså omtrent status quo. Sidst, men ikke mindst, skal jeg ikke undlade at bemærke, at lovforslaget her jo hviler på en politisk aftale fra maj 2021, som Parti_B også har tilsluttet sig. Af aftalen fremgår det: » ... aftalepartierne er enige om at drøfte en videreførelse af tilskud til patienter ved køb af medicinsk cannabis i forsøgsordningen til efteråret.« Vi er netop i denne uge endelig blevet indkaldt til et forhandlingsmøde, og det er helt afgørende, så vi kan få beslutningerne reflekteret i et kommende betænkningsbidrag. Det er fint, at der er lavet en politisk aftale om at forlænge forsøgsordningen og permanentgøre dyrkningsordningen, men der er umådelig mange huller i osten, og det har vi fra Parti_Bs side også løftet i forbindelse med forhandlingerne. Der er mange udfordringer, som ikke er reflekteret i lovforslaget her. Hvis vi skal bevare vores firstmovereffekt , er det helt afgørende, at danske producenter sikres de samme muligheder som andre EU-producenter, og det skal afspejles i lovgivningen. Det handler bl.a. om de lange sagsbehandlingstider i Lægemiddelstyrelsen. Mens vi i Danmark kun har udenlandske produkter på markedet til danske patienter, eksporterer danske producenter medicinsk cannabis til tyske patienter og det tyske marked, bl.a. fordi man i Tyskland er supereffektive, for så vidt angår sagsbehandling af produktansøgninger. Og det er da tudetosset, at danske patienter ikke har glæde af danske kvalitetsprodukter. Lægemiddelstyrelsens langsomme sagsbehandling kan indimellem ligne det rene benspænd, og det er en sag, vi fra Parti_Bs side vil forfølge i forbindelse med behandlingen af lovforslaget. Den tidligere VLAK-regering afsatte ekstra midler til Lægemiddelstyrelsen for at sikre hurtig sagsbehandling. Vi har endnu til gode at se effekten heraf. Skal vi permanentgøre dyrkningsordningen, skal vi gøre det ordentligt, så den er fremtidssikret for både patienternes og virksomhedernes skyld.
[98819] **Ordfører**: I dag er det den 21. december. Det er årets korteste og dermed mørkeste dag, og det er en mørk dag med den afstemning, vi står over for, for det er med et tungt sind, at den Parti_D folketingsgruppe har besluttet sig til at stemme for, at fru Inger Støjbergs valgbarhed fortabes. Uanset hvilken partifarve man har og hvad man mener politisk, så skal loven overholdes, og det gælder også for folketingsmedlemmer. Da anklageskriftet til Rigsretten blev fremsat i januar måned, understregede vi, at uanset hvor legitim og vigtig ens politiske dagsorden er, og uanset hvor stort et pres der er fra andre partier, så skal loven overholdes. Derom kan der ikke sås tvivl. Med Rigsrettens dom har 25 ud af 26 af Rigsrettens dommere dømt, at den ulovlige praksis skete som følge af tidligere minister fru Inger Støjbergs beslutning, og 13 højesteretsdommere har været en del af Rigsretten0. Når et folketingsmedlem idømmes en straf, kan Folketinget vælge at tage valgbarheden til afstemning, og den afstemning er i dag. I tidligere sager, hvor et folketingsmedlem er blevet idømt ubetinget fængsel, har Folketinget besluttet sig for, at vedkommende ikke var værdig til at sidde i Folketinget længere. Derfor mener en enig konservativ folketingsgruppe, at når et folketingsmedlem får en 2-måneders ubetinget fængselsstraf, er det uforeneligt med hvervet som folketingsmedlem. **Spørger**: Tak for det. I lighed med spørgsmålet, der er stillet andre, skal jeg spørge den Parti_D ordfører, om hun er enig i, at hvis man ser på den praksis, der er i forhold til ministre, når de sådan er lidt på afveje, og hvor det har været klaret med en næse, eller hvor ministeren er gået af, ville det også med stor sandsynlighed have været tilfældet i den her sag, hvis det var sket for år tilbage. **Ordfører**: Det er jo svært at vide, for der er jo ikke nogen praksis for, hvordan man håndterer sager, når ministre træder ved siden af. Det er en individuel vurdering, der afhænger af sagen og sagsforløbet. Der er ikke nogen automatiske reaktioner, og derfor kan man ikke entydigt sige, om det ville have ført til en ministers afgang eller det ville have ført til en næse. **Spørger**: Men er ordføreren ikke enig i, at hvis man ser på den praksis, der er, er de fleste situationer, hvor en minister er blevet beskyldt for at overtræde ministeransvarlighedsloven, endt med, at ministeren enten er trådt tilbage eller har fået en næse? Det er kun to gange i de sidste 100 år, at sådan en sag er endt med en rigsretssag, som har ført til en dom og til en diskussion nu, altså i den her situation, omkring valgbarhed til Folketinget. **Spørger**: Faktum er jo, at Folketinget har en række forskellige værktøjer, man kan ty til, når der er ministre, som på den ene eller på den anden måde træder ved siden af. Det kan være at give en næse, det kan være, at den pågældende minister stopper med at være minister, fordi der ikke er tillid, og så er der jo så det, at man kan vælge at nedsætte en kommission for at undersøge et forhold. Det er de forskellige redskaber, der er, og det afhænger jo af den pågældende sag, hvad det er for et redskab, man tyer til. Om en anden behandling af den her sag ville kunne have ført til en næse eller en afgang for daværende minister fru Inger Støjberg, er jo svært at sige, for det ville jo være kontrafaktisk historie.
[90888] **Spørger**: Tak. Jeg studser ligesom Ordføreren lidt over det, som jeg også synes minder lidt om en genudsendelse fra i nat. Jeg studsede også over det her med, at man på den ene side vil gøre en hel masse anderledes for børnene, og at man på den anden side gerne vil bakke op om linjen med ikke at hente familierne hertil. Parti_B må vel her gøre op med sig selv, om man vil stange ål eller gå på harejagt. Man kan ikke på den ene side være børnenes ven og få ros af hr. Sikandar Siddique og hr. Torsten Gejl, som ordføreren gjorde i går aftes, og på den anden side stå fast på den her linje med, at de her familier har valgt en fremtid i Mellemøsten. Man er nødt til at være klar i mælet og sige: De her familiers fremtid ligger i Mellemøsten; det har de selv truffet en beslutning om. Der, hvor vi kan gøre noget for børnene, er ved at undtage dem fra den her regel om ikke at kunne modtage konsulær bistand, som vi fratog forældrene i fjor. **Ordfører**: Det kan godt være, at det kommer som en kæmpe overraskelse for Parti_As ordfører, men intet af det, som jeg siger til daglig, er et forsøg på at få anerkendelse fra hverken Parti_L eller Parti_I, men derimod at prøve at tydeliggøre, hvad det er, der er Parti_Bs position, og hvad der har været Parti_Bs position igennem lang tid. Det var jo også derfor, vi i vores tid, da vi var i regering, nedsatte den tværministerielle arbejdsgruppe, og det er jo præcis også derfor, vi mener, at der både er et sikkerhedsaspekt på den korte bane, men at der altså også er det på den lange bane. Det er jo derfor, vi bliver nødsaget til at have den her fornødne balance, hvor vi siger, at vi selvfølgelig ikke ønsker forældrene tilbage til landet – det har vi sagt gentagne gange, og det har vi også arbejdet for, da vi sad i regering – og at vi endda også ønsker, at de bliver retsforfulgt i et helt andet tempo end det snegletempo, som regeringen indtil videre har lagt op til at det skal foregå i. For det er jo ikke noget nyt, at jeg adresserer, at vi bliver nødsaget til at få dem flyttet til et mere sikkert sted, og det er heller ikke noget nyt, at jeg adresserer, at vi bliver nødt til at få en retsforfølgelse af de her mennesker. Det har jeg faktisk sagt i rigtig, rigtig lang tid. Så når man begynder at tørre det af med, at det skulle være os, der ikke viser handling, vil jeg sige, at vi tværtimod har vist handling både ved nedsættelsen af den tværministerielle arbejdsgruppe, som åbenbart ikke har haft møder siden valget eller i hvert fald måske kun et enkelt møde, og vi samtidig også har krævet og bedt om handling i forhold til den her internationale domstol. **Spørger**: Jeg taler ikke om handling. Jeg taler om, at jeg undrer mig over, hvad det er for nogle lidt blandede signaler, man sender, om, at man gerne vil begge dele på én gang, altså at man nu også bliver ved med at komme med det her forslag om, at man så skulle tvangsfjerne børnene. Altså, det er velkendt. Det er afklaret juridisk i Danmark for længe siden, at det ikke er en mulighed, og vi har fået det svar fra social- og indenrigsministeren tilbage i 2019, at det kan man ikke. Danmark har ikke jurisdiktion i Syrien. Vi kan ikke foretage tvangsfjernelser i Syrien. Der, hvor vi kan gøre noget for at skærme børnene, er ved et myndighedssamarbejde med pårørende herhjemme og med humanitære organisationer, og det er ved at tilbyde børnene konsulær bistand, hvilket vi har frataget de her landsforrædere. Men man kan ikke gøre det sådan, at de her børn får en rigtig god tilværelse igen. Den mulighed har deres forældre frarøvet dem. **Ordfører**: Jeg anerkender klart, at forældrene har taget et fuldstændig forfærdeligt valg, som også har en kæmpe betydning i forhold til de børn. Jeg mener bare, at vi som Folketing her har en, undskyld, jeg siger det, forbandet – må man sige det? – eller i hvert fald en meget vigtig pligt i at sikre så høj en grad af sikkerhed både på den korte og den lange bane. Det er derfor, der skal være den her balance, der både sikrer, at forældrene bliver retsforfulgt lokalt, og vi samtidig gør alt, hvad vi overhovedet kan, i forhold til børnene. Og det vil vi altså blive ved med at mene.
[118512] **Ordfører**: Tak for ordet. Regeringen foreslår med dette lovforslag, at der etableres et sikkerhedsnet for ansøgerne på venteliste til adoption. Det sker ved at etablere en lovhjemmel, så der kan gives tilladelse til, at Ankestyrelsen kan virke som adoptionsformidlende organisation. Bemyndigelsen må alene finde anvendelse, hvis DIA ikke kan eller vil varetage deres opgave på betryggende vis. Her skal det understreges, at der er tale om en nødlov. Vi i Moderaterne vil gøre alt, hvad vi kan, for at DIA fortsat kan tage hånd om de verserende sager om adoptionsformidling, og det gælder både for dem, der er matchet, og de forældre, som er på venteliste til adoption. Det er for mig helt centralt, at vi sikrer gode rammer for de adopterede og dem på venteliste til adoption, for adoption er et område, hvor der er mange følelser på spil, både for dem, som længe har set frem til at adoptere og skabe et trygt og sundt liv for et barn i nød, men også for adopterede, der skal have den rette hjælp, sparring og støtte. I Moderaterne bakker vi op om, at der etableres et sikkerhedsnet ved at give bemyndigelse til Ankestyrelsen, men det er ikke en holdbar løsning eller en løsning for fremtidens adoptionsformidling i Danmark. Det skal der ikke være nogen tvivl om! Derfor bakker vi også op om, at der i forslaget er indsat en solnedgangsklausul til 1. juli 2025, så vi igen kan tage dialogen op, og så vi sikrer, at der pågår et arbejde med at finde en varig løsning. Det er for mig vigtigt, at vi i fremtiden skaber en langtidsholdbar løsning på adoptionsområdet, så vi i Danmark kan skabe gode og trygge adoptioner for børn, der lever i forældreløshed, men også for de familier, som kan og vil løfte opgaven. Det skal være en løsning, hvor passeopgaverne kan varetages og dermed give en vished for børn, der er kommet til Danmark. I Moderaterne støtter vi lovforslaget. Tak for ordet. **Spørger**: Jeg er glad for, at ordføreren understreger, at det her ikke er en holdbar løsning, og derfor er jeg også glad for, at SF fik den her solnedgangsklausul ind. Det, som det her er, er jo en aftale, der sikrer, at de forældre, som står på venteliste til adoptioner, og som jo desværre er fanget midt i alt det her, kan få deres børn til Danmark. Men man gør det jo desværre på trods af børnenes rettigheder. Har ordføreren ingen betænkeligheder ved det? **Ordfører**: Altså, igen må jeg referere til den diskussion, vi havde før, og sige, at Spørgeren må ligge inde med noget viden, som jeg som ordfører ikke gør, og jeg håber, at ordføreren vil sende det til mig og måske highlighte det, så jeg kan blive klogere. Vi synes i Moderaterne, at det er vigtigt, at vi får genetableret samarbejdet med DIA, og at vi sørger for, at der er de rigtige kompetencer. Og så skal vi kigge lovgivningen igennem igen: Er den finmasket nok? Så vil jeg også gøre opmærksom på, at eksempelvis for Sydafrika er der jo lange, lange lister med mennesker, der har sagt nej til de her børn. Så det er jo ikke bare børn, der bliver sat ud på gaden og værsgo! Det er en meget langvarig proces, fordi landene også selv er opmærksomme på ikke at risikere, at der sker noget, der ikke skal ske. **Spørger**: Jamen jeg synes simpelt hen, det er bekymrende, at der er så mange ordførere, der åbenbart ikke læser det materiale, vi får, for nu har jeg fortalt om Sydkorea. Men lad os da tage fat i de papirer, vi har fået udleveret omkring Madagascar eller Sydafrika, hvor tilsynet jo igen og igen beskriver korruptionslignende tilstande og bekymringer, som der aldrig bliver fulgt op på. Det er da et tilsynssvigt, at man ikke følger op på de ting. Og det er jo det samme, der skete i Sydkorea. Man beskriver dybt, dybt foruroligende ting i 2010, som man først opdager i 2023 faktisk viser sig at være rigtige.
[98699] **Ordfører**: Tak, formand. Desværre er december og julen igen i år overskygget af en stigende coronasmitte i samfundet. Men man kan så også sige, at heldigvis betyder vaccinerne og de efterhånden gode vaner, at vi fortsat kan holde samfundet relativt åbent på trods af et højt dagligt smittetal. Det er også vigtigt, at vi holder øje med smitten i samfundet og sætter ind med de gode våben, vi efterhånden kender så godt, når smitten løber fra os. Med indførelsen af en række restriktioner ved et højt smittetal vil det angiveligt påvirke dele af det private erhvervsliv negativt. Derfor indgik regeringen og arbejdsmarkedets parter endnu en trepartsaftale i sidste uge om en forlængelse af den midlertidige arbejdsfordelingsordning. Det skal være med til at sikre en fortsat fleksibilitet og tryghed, både for lønmodtagerne, men også for virksomhederne. I aftalen er regeringen og arbejdsmarkedets parter enige om at forlænge den midlertidige ordning frem til den 31. marts 2022. Lovforslaget her er en udmøntning af den aftale, som vi i Parti_A selvfølgelig bakker op om. Med lovforslaget forlænger vi den allerede gældende ordning, hvor virksomhederne kan sætte ansatte ned i timer og løn i stedet for at afskedige dem, når omsætningen falder. I stedet kompenseres de ansatte gennem forhøjede dagpenge. Det skal være med til at holde hånden under både virksomheder, men også arbejdstagere. Jeg synes, det har vist sig at være et godt redskab, som vi også tidligere har haft stor gavn af. Vi har set nogle imponerende tal, i forhold til hvor mange vi på krisens højdepunkt sikrede beskæftigelse, som ellers havde risikeret at miste deres arbejde. Så på den baggrund støtter vi fra Parti_As side lovforslaget. **Spørger**: Der bliver med jævne mellemrum vedtaget ting, der er lidt halvskøre, i coronaens navn. Det her er helt skørt. Arbejdsmarkedet skriger på arbejdskraft. Det her er en ordning, som gør det nemmere at være på dagpenge, selv om arbejdsmarkedet skriger på arbejdskraft for øjeblikket. Hvad er dog baggrunden for, at Parti_A er gået med til det her? **Ordfører**: Vi synes jo, når vi kigger på situationen, som var der tidligere, at det har vist sig, at det her redskab rent faktisk sikrer arbejdspladser, både for virksomhedernes vedkommende, men også for de ansattes vedkommende. Og det her er som sagt en overgangsperiode, hvor vi synes, at det der med at skulle steppe ind og ud på den måde ikke nødvendigvis giver nogen mening. Så derfor kan vi godt forsvare den her ordning. **Spørger**: Det er en ordning, som holder folk fra at arbejde lige så meget, som de ellers ville have gjort. Det er overhovedet ikke noget, vi har brug for i øjeblikket. Vi har brug for, at folk lægger en arbejdsindsats. Kan Parti_A bruge en eller anden undskyldning om, at man blev presset til det her af de venstreekstreme i Parti_G eller lignende? Er der et eller andet, som man kan sige som undskyldning for, at man gør noget, der er så skørt? **Spørger**: Jeg ved ikke, om jeg vil acceptere præmissen om, at vi gør noget, der er så skørt, for så skal man jo på en eller anden måde også smide noget af det her ansvar videre på arbejdsmarkedets parter. Som jeg siger, er det her jo en trepartsaftale. Altså, det er jo en aftale, man har lavet, med både lønmodtagere og arbejdsgivere, som har haft en interesse i det her. Det er sådan set bare det, vi bakker op omkring.
[85614] **Ordfører**: Tak. Jeg kan starte med at hilse fra Parti_I, som støtter lovforslaget. Det gør Parti_G absolut også. Vi betragter det her som værende en vigtig del af en oprydning efter den blå landbrugspakke. Jeg vil gerne sige tak til ministeren for, at hun, kort tid efter hun var blevet minister, kom frem med, at regeringen ikke ønskede, at der skulle være flere havbrug, og at eksisterende havbrug skulle have mulighed for at udvide. Det var en klar melding, og nu står vi så i dag med et lovforslag, som kan følge op på det. Jeg synes, der bliver mere at arbejde med – vi kommer ind på det ved næste lovforslag – men vi står jo over for, at vi har en række havbrug i Danmark, som ikke er lovlige, fordi vi ikke i Danmark har implementeret habitatsvurderinger på de havbrug. Det er jo egentlig en meget alvorlig situation, men det er jo ikke den nuværende regerings skyld. Det er sådan set flere tidligere regeringers skyld. Så vil jeg sige, at hvis man nu var kørt videre med det her, hvad var der så kommet ud af det? Så havde man nok måttet imødekomme nogle ansøgninger, og så ville der komme muslinger på line, og de muslinger ville så have medført en punktforurening under de liner. Var man så kommet frem til et godt produkt, nogle gode muslinger, som man kunne spise? Næh, det ville være svinefoder. Det er den kvalitet, man producerer derude på de her liner. Og hvad er det egentlig så, vi står med? Ja, vi kommer ikke ret højt op i kvalitetskæden i det, der så bliver produceret. Så vil jeg sige, at man jo godt kan lave tangdyrkning og muslingedyrkning, efter det her lovforslag er vedtaget. Det er jo ikke, fordi lovforslaget forhindrer, at man kan have tangdyrkning ude i vores have. Det er jo ikke, fordi det forhindrer, at man kan have muslingedyrkning på liner, hvis man synes, det er attraktivt. Men det er så bare ikke en del af noget, som er kompenserende virkemidler i forhold til at forholde sig til nogle forurenende havbrug. Jeg synes, vi står over for en meget stor opgave med at leve op til vandrammedirektivet og få nedbragt kvælstofforureningen fra 55.000 t til de her 42.000 t. Det er en kæmpe opgave. Altså, der kommer vi ikke lige hen i løbet af ingen tid. Det svarer jo sådan set til forureningen fra en by på 2,6 millioner mennesker. Og det er jo ikke, fordi vi har masser af urenset spildevand i Danmark. Så vi kommer frem til, at det er landbruget, som skal levere, og den reduktion, vi skal opnå der, svarer til 4,5 millioner færre slagtesvin. Og i den situation ville det jo være helt tåbeligt, hvis man gav tilladelse til, at havbrugene kunne udvide deres forurening til havene. Så ville vi stå med et endnu større problem, for der er jo ikke ordentligt belæg for, at de her kompenserende virkemidler virkelig virker. Man har jo forsøgt sig ved Endelave Havbrug med nogle kompenserende anlæg med tang og muslinger. Ud fra de høringssvar, der ligger, ser det ikke ud, som om det er noget, der har været en succes. Så det ville have været at gamble med havet, hvis det var sådan, at man havde kørt videre med den lovgivning, der ligger. I udvalgsbehandlingen kunne det egentlig være interessant at høre, om der er nogen, der har gjort brug af det her L 111, som blev vedtaget under den tidligere regering. Er der sådan set foretaget noget, som var udvidelser, og som havde kompenserende virkemidler med i tingene? I debatten her i dag er der blevet nævnt arbejdspladser. Men helt ærligt, når man ser på høringssvarene fra Aarhus Kommune og fra Norddjurs Kommune, er det jo ikke noget, de har med i deres høringssvar. De havbrug, der ligger i Østjylland, er der jo ufattelig få arbejdspladser i. Jeg er godt klar over, at når man har opdrættet de der små ørreder på land, er der selvfølgelig lidt arbejdspladser i det. Og hvad sker der så med at passe ørrederne ude i burene? Der er da en smule arbejdspladser i det. Så kommer der et eller andet skib udefra, som slagter de her ørreder, og så kan man i Japan købe noget ret frisk ørredrogn. Ja, det er der selvfølgelig en eksport i, men ligefrem at tale om, at det her er noget, der sådan skaber mange arbejdspladser i Danmark – det tror jeg sgu ikke på, undskyld, det tror jeg ikke på er tilfældet. Hvad er det så, man lægger vægt på i sine høringssvar fra Norddjurs Kommune og fra Aarhus Kommune? Det er sådan set, at man værdsætter at have et rent hav. Hvad er det, man skal leve af i Norddjurs Kommune? Ja, det er jo bl.a., at der er turister, der kommer til Norddjursland og nyder, at der er en natur, som er rimelig ren. Man sætter pris på, at man på forskellige tidspunkter af året kan tage ud til havet og være lystfisker, kan tage ud og bade i badesæsonen, kan tage ud og få nogle naturoplevelser. Det er jo derfor, man har reageret så kraftigt i en række kommuner – Norddjurs Kommune, Syddjurs Kommune, Samsø Kommune – imod de planer, der var om at tillade flere havbrug ud for Djurslands kyster. Jeg er meget tilfreds med, at det ikke er det, der er blevet virkelighed. **Spørger**: Nu er jeg også kommet mig. Nej, spøg til side, tak for ordførertalen. Parti_G plejer jo ellers at gå meget op i, at vi skal udvikle os og vi skal finde på nye miljøtiltag, så vi kan få en bedre natur, et bedre klima og et bedre miljø, men det, man gør her, er jo faktisk, at man fjerner muligheden for at have en produktion. Lige meget hvad vi producerer, påvirker vi jo miljøet i en eller anden retning, og der arbejder vi jo hele tiden med, hvordan vi kan kompensere for det, og det gør vi så på forskellig vis. Nu siger man så her, at man holder op med det. For det, man gør her, er jo, at man fastsætter vilkår om etablering og drift af kompenserende maritime virkemidler. Det kunne jo også være, ministeren havde stillet forslag om, at hvis man skal oprette et havbrug, skal der meget stærkere virkemidler til, så skal man modvirke den belastning, der er, endnu mere. Så kunne vi jo snakke om, hvordan vi kunne komme derhentil. Det er vel mærkeligt at have et område, hvor man siger, at nu dropper vi det innovative i at skaffe viden om, hvordan vi kan producere i samklang med natur og miljø. Det er det, der egentlig undrer mig. Mener ordføreren ikke, at det er et problem, hvis man også gør det på andre områder? **Ordfører**: Jeg synes jo egentlig, det er mærkeligt, at man i det hele har tilladt at have sådan en produktion ude i vores fælles hav – at man sådan set tillader, at man kan have så forurenende produktion, fødevareproduktion, ude på havet. Og jeg synes det jo især, når man tænker på, hvad der har været af skærpede krav til landbruget for at håndtere f.eks. gødning fra husdyr, hvor man jo har strammet op over tid, og så har man sådan noget forhistorisk liggende ude på havet, som kan få lov til at køre videre med en forurenende produktion med hensyn til kvælstof og fosfor og med hensyn til de medicinrester, som er i foderet, og med hensyn til det kobber, som er i nettene. Altså, jeg synes, det ville være rigtig godt, hvis vi kom frem til, at vi fra nu af i forbindelse med de her habitatsvurderinger får en afvikling af de her ulovlige havbrug. **Spørger**: Jeg synes, at det, ordføreren siger nu, taler voldsomt imod ordførertalen, for så skal der ingen udvikling være. Dem, der er der nu, kan blive der og – hvis man bliver i den retorik, der er oppe fra talerstolen – forurene og smadre det hele, og vi skal ikke arbejde med, hvordan man kan reducere den periode, de i hvert fald har tilbage. Det er jo det, der kommer til at ske nu. Al den udvikling og forskning, der har ligget i arbejdet med det her, stopper jo nu, for nu kan man ikke kapitalisere det. Sådan virker markedet jo. Så ordføreren accepterer jo også, at dem, som har tilladelserne nu, bare kan fortsætte, og at der ikke skal komme nogen kompenserende foranstaltninger i forhold til dem. Det synes vi i Parti_F da er ærgerligt. **Ordfører**: Jeg har noteret mig, at politiet har rejst en sag mod en ejer af et af havbrugene og har krævet, at 190 mio. kr. skal tilbageholdes, fordi de er tjent på ulovlig vis ved at have en produktion, der forurener for meget. Så der er jo nogen, der har haft fokus på det. Så synes jeg, det er et stort problem, at vi ikke har implementeret habitatdirektivet i Danmark, så vi har havbrug, som ikke lever op til vores internationale forpligtigelser. Der vil vi forhåbentlig inden næste forår komme frem til, at vi har habitatsvurderinger på samtlige havbrug, og dermed kan se, i hvilket omfang de er ulovlige, og i hvilket omfang de så ikke skal have lov til at sætte fisk ud i burerne næste forår.
[108057] **Ordfører**: Jeg tager det også som et tegn på Parti_Fs kommende storhed, at de er så langt fremme i skoene, og at jeg ikke var det. Men det gik lidt hurtigt. Jeg vil naturligvis også gerne lige redegøre for vores holdning til beslutningsforslaget, og den er, at vi stemmer imod. Der er elementer i det, som vi er tilhængere af. Bl.a. vil vi gerne arbejde med en indskrænkning af reklamer for spil, for vi har grundlæggende lidt svært ved at se det gavnlige for samfundet i, at der er en masse mennesker, der bruger rigtig mange penge på udenlandske spilfirmaer og kommer ud i ulykkelige situationer. Så det er sådan lidt svært at se det store formål med det som samfund. Så den diskussion vil vi gerne have. Der er også nogle elementer, som virker lidt som projektmageri i vores øjne – lidt beskæftigelsesterapi til nogle djøf'ere og nogle arbejdsgrupper og sådan lidt – og det er vi måske lidt mere kritiske over for. Endelig vil jeg sige, at vi mangler finansiering af forslaget. Vi kører rimelig stram disciplin hos os, så vi ikke stemmer for ting, der ikke er finansierede. Det punkt kunne måske godt have været lidt bedre i beslutningsforslaget. Jeg stillede et par spørgsmål før til Parti_A, og jeg synes jo, det er sjovt, altså det her med, at man får et beslutningsforslag, som en til en er Parti_As egen politik, og så stemmer de imod. Men vi kommer altså også til at stemme imod, men det er af nogle lidt andre årsager. **Spørger**: Tak. Jeg kan jo lige opklare, at SF har sørget for at fremsætte forslaget, præcis som den gamle regering gjorde, og derfor ville vi ikke tilføje en eller anden finansiering, for så kunne man jo sige, at man var imod finansieringen, og at man derfor ikke kunne støtte. Så det er årsagen til, det er, som det ligger. Men jeg kunne godt tænke mig at høre Ordføreren, for ordføreren er jo meget positiv over for det her med at regulere reklamerne, og det synes jeg virkelig er godt: Er der andre ting, som Parti_D kommer til at tage med til bordet i de kommende forhandlinger i forhold til regulering af spilindustrien? **Ordfører**: Jeg tror, der er så mange idéer i spil, at jeg ikke tror, vi kan komme med noget nyt, som andre partier og regeringen ikke selv allerede kunne finde på. Vi forholder os til noget af det, og jeg tror også, at vi kommer til at være lidt tilbageholdende i forhold til visse andre partier med, hvor meget regulering vi generelt ønsker at lægge ned over en umiddelbart fri industri. Jeg har det selv sådan, at en ting er, hvad man reklamerer for, og hvad man ansporer til, noget andet er at gå ind og lave forbud over for voksne mennesker, med hensyn til hvilke aktiviteter de må foretage sig. Der er jeg nok lidt mere imod. Vi er meget imod det, når politikere opfører sig som forældre over for voksne frie borgere i det danske samfund, og derfor er vi ikke så meget tilhængere af sådan en masse tiltag, som direkte forbyder noget og begrænser voksne mennesker i frie handlinger. Men derfor kunne man alligevel godt snakke f.eks. om reklamer. Vi har jo også reklameforbud på andre områder – f.eks. delvis forbud mod politiske reklamer og forbud mod reklamer for rygning og alt muligt andet, ikke? **Spørger**: Det er jo heller ikke, fordi der er blevet fremlagt en hel masse forslag, som forbyder en masse voksne mennesker forskellige aktiviteter, i hvert fald ikke på det her område. Nogle af de forslag, der har været oppe i debatten, har mere været nogle, som forbyder industrien at gøre nogle forskellige ting, f.eks. at lave store bonusser, som lokker folk til. Altså, det her med, at man kan se, at man får 1.000 kr. at spille for, hvis man registrerer sig nu, ved vi er noget af det, som trækker folk ind og overbeviser dem om at spille. Så er sådan nogle typer regulering måske noget, som Parti_D kunne se sig selv i? **Ordfører**: Ja, måske, men vi skal også passe på, det ikke bliver for bureaukratisk. Vi har store udfordringer med, at vi overregulerer alting. De gode løsninger er simple og ubureaukratiske, men samtidig virkningsfulde. Så jeg kan godt være lidt bange for noget af det. Og når jeg siger det her med at forbyde voksne mennesker at gøre nogle bestemte handlinger, tænker jeg bl.a. på det, vi tidligere har drøftet, om, at man skal igennem en lang procedure, før man får lov til at indgå et væddemål. Det synes jeg grundlæggende er lidt underligt. Borgerne har jo ikke stemt på os, for at vi skal være deres forældre.
[113606] **Spørger**: De steder, hvor borgerne har mulighed for at stemme om budgettet, er skatten en del lavere end i Danmark, og borgerne er ofte mere påholdende end politikerne. Giver det anledning til, at Moderaternes ordfører ændrer holdning til borgerdrevne folkeafstemninger? **Ordfører**: Nej, og jeg kunne godt frygte, at man ville stille nogle større krav om, at man ville have nyere plejehjem eller flere plejehjemspladser eller andre ting, som ville være væsentlig fordyrende for kommunerne. **Spørger**: I vores vedtagelsestekst har vi jo skrevet, at hvis man skal indføre det her, skal det ske inden for den ramme, der er aftalt i lov om bindende kommunale folkeafstemninger, hvor man ikke kan stemme om budgettet. Giver det så anledning til, at Moderaternes ordfører kan se lidt mere positivt på borgerdrevne folkeafstemninger? **Spørger**: Nej, for jeg mener jo, at det kommer til at lægge et pres på politikerne, hvis der kommer nogle massive borgerkrav om, at man skal gøre nogle ting, som kommunekassen i virkeligheden ikke har råd til.
[86067] **Spørger**: Jeg bliver nødt til lige at rette ministeren lidt. Jeg sagde i min tale, at det er et angreb på friskolernes frihed og ikke på deres rettigheder. Det er ret afgørende. Så sagde jeg også i min tale og i mine svar, at Parti_F støtter, at eleverne skal inddrages, når de skal udskrives eller bortvises, men at det er alt for voldsomt og et stort indgreb og en detailstyring af friskolerne, og at man derfor ikke bør lovfæste det, for så kan vi jo blive ved. Vil ministeren på den baggrund moderere sine kommentarer til Parti_F? **Minister**: Jeg beklager selvfølgelig, hvis jeg har citeret forkert, for det var i hvert fald ikke min hensigt. Men sætningen gælder på samme måde. Hvis du sætter en skoles eller en institutions frihed på den ene side, og det står i modsætning til en elevs frihed på den anden side, mener jeg da, at institutionen i den situation har vigepligt. Jeg mener, at man som barn eller ung skal kunne få lov til at blive hørt i forbindelse med de her ting, som er så afgørende for ens forhold. Der er jo ikke nogen tvivl om, at det er enormt indgribende at fjerne et barn fra dets almindelige skoledag, og det vil sige, at det helt fundamentale i den sammenhæng er, at nogle voksne går ind og gør noget ved barnets frihed til at være på det sted, som barnet gerne vil, og i den situation mener jeg det er fuldstændig fundamentalt og rimeligt man bliver hørt. Så kan det godt være, at de voksne alligevel gør det, fordi de voksne er dem, der har myndigheden og i sidste ende skal beslutte det, men selvfølgelig skal barnet da høres, og selvfølgelig skal børnene have en forklaring på, hvad der foregår omkring ørerne på dem. Det mener jeg simpelt hen er helt fundamentalt. Jeg ved ikke, om ordføreren opfattede det som en moderering af udtalelserne; det har jeg lidt en fornemmelse af ordføreren ikke gør, men det var dog i hvert fald et forsøg på at rette op på det, hvis der var noget citatværk, der var galt. **Spørger**: Man kan jo også frygte, at det her er første skridt på vejen mod et større frontalangreb på de frie skoler. Parti_A foreslog jo under valgkampen at skære friskolernes antal ned til 10 pct., og det er derfor, vi er nogle her i salen, der er lidt på vagt. Så ministeren kan jo egentlig bare på regeringens vegne sige, at man er gået bort fra frontalangrebet på de frie skoler, og så bare imødekomme Parti_F ved at sige, at ja, det her lovforslag er et indgreb i de frie skolers frihed. **Minister**: Jeg kan ikke genkende de der spøgelser, der bliver manet frem her. Så det har jeg svært ved at svare på, og jeg er simpelt hen ikke enig med Parti_F omkring det her lovforslag; så ville jeg jo ikke have fremsat det, i sagens natur. Jeg mener, vi har fundet en rigtig fin balance i, at man selvfølgelig som skole og som voksent menneske skal kunne træffe beslutninger, men omvendt at man selvfølgelig også som barn og som ung, alt efter hvor gammel man er, skal inddrages i forhold, der vedrører en, altså at man skal høres og man skal have mulighed for at forstå, hvad der foregår omkring ørerne på en. Og der mener vi ikke, at forholdene er tilfredsstillende, sådan som de er i dag.
[123933] **Spørger**: Tak for det. SF deler opfattelsen af, at vi skal se på en øget differentiering af afgiftssystemet og måske endda også momsen i forhold til fødevarer. Derfor er der grundlæggende sympati for forslaget fra Parti_I. Når vi til trods for sympatien alligevel ikke vil støtte forslaget, skyldes det tre ting. For det første skyldes det, at forslaget skønsmæssigt vil koste i omegnen af 4 mia. kr., som der ikke er anvist finansiering til. For det andet skyldes det, at man med forslaget ønsker en lov, der allerede skal gælde fra den 1. juli, hvilket SF mener er urealistisk, idet der ligger et større arbejde i konkret at bestemme, hvad der skal omfattes, og hvad der ikke skal omfattes af loven. For det tredje skyldes det, at SF ønsker at se samlet på afgiftssystemet for vores fødevarer, herunder måske også momsen. Det kunne godt balanceres økonomisk, hvor nogle varegrupper kunne gøres billigere og andre gøres dyrere. For SF vil flere faktorer være vigtige i den løsning. Det gælder klimaaftryk, det gælder folkesundhed, og det gælder også et hensyn til de generelt stigende fødevarepriser, som er en stor ulempe for mange af vores borgere. Derfor, kære venner i Parti_I, er der fra SF sympati for forslaget, men vi siger nej til dette konkrete forslag. Vi ønsker en bredere indsats, som omfatter hele afgiftssystemet på fødevarer, og det håber vi meget regeringen vil arbejde sammen med os om. **Spørger**: Tak for det. Og tak for sympatien fra SF. Men som ordføreren nok også er bekendt med, er der ikke meget klimahandling i sympati for et forslag. Ordføreren virker positiv over for selve forslaget og nævner så tre ting som grunden til, at I ikke kan støtte det. Hvad skal der så til, at SF kan støtte det? For jeg kan da godt være enig i, at vi skal kigge bredere på hele afgiftssystemet, men vi er jo nødt til at starte et sted. Og vi ved, at danskerne spiser alt for få grønsager og for lidt frugt i forhold til folkesundheden. Vi ved, at 70 pct. af det frugt og grønt, vi spiser, bliver importeret, fordi der ikke er noget reelt marked i Danmark mere; gartnerierne lukker på stribe. Samtidig ved vi, at vi har en alt for stor klimagasudledning, når det kommer til fødevarer. Så det er jo et helt konkret her og nu-værktøj at bruge for både at øge folkesundheden og for at reducere klimagasudledningerne. Hvad skal der til, for at SF har andet end sympati for rigtig klimahandling? **Ordfører**: Jamen vi skal, som jeg sagde, tænke lidt i helheder. Vi er nødt til på skatteområdet at se på det samlede afgiftssystem for fødevarer. Det er ikke nok, at vi går ind som det første og eneste sted og siger, at nu skal vi køre med en anden sats på frugt og grønt. Der er jeg ret enig i det, ministeren gav udtryk for; det skal i hvert fald tænkes meget nøje igennem. Vi kan ikke gå ind og lave noget, der skal have effekt allerede her fra den 1. juli. Og så er der i øvrigt heller ikke anvist nogen finansiering på det. Ud over sympatien deler vi ønsket om, at vi skal køre forbruget over i en grønnere retning. Der er så mange gevinster ved det. Det er vi ret enige om, både klimamæssigt og folkesundhedsmæssigt, men også i forhold til det, at man kan træffe nogle nemmere valg som forbruger – at man kan gå ud og købe nogle ting, der er lidt billigere, end de er i dag. Så det er den vej, vi gerne vil gå, altså at tænke i helheder. **Spørger**: Tak. Vil ordføreren anerkende, at en lavere momssats for lige præcis fødevaregruppen frugt og grønt – ikke hele afgiftssystemet, men lige præcis for frugt og grønt – faktisk løser de ting, som ordføreren siger at de enige med Parti_I omkring, nemlig at øge folkesundheden, reducere klimagasudledningerne og gøre det bæredygtige valg billigere for danskerne? **Spørger**: Ja, der er ingen tvivl om, at det her kommer til at stå centralt, når man skal tænke i en helhedsløsning. Der er ingen tvivl om, at det her område er noget, som boner positivt ud på mange forskellige parametre. Vi kan bare ikke gå ind decideret momsmæssigt med meget kort varsel og sige, hvad det er for nogle varer, der skal omfattes af det her, og hvad for nogle der ikke skal. Derfor vil vi gerne se tingene i et bredere perspektiv.
[92605] **Ukendt**: Jamen jeg vil ikke oversætte det til dansk, for det står jo i papiret, så I kan bare selv læse det. Jeg vil gerne spørge ordføreren, om det ikke er rigtigt forstået, at den dansk-tyske grænse i 1920 ikke blev lagt med krudt og kugler, men med en folkeafstemning. Det var godt nok efter første verdenskrig, men det var faktisk første gang, at en række landegrænser blev lagt, ved at mennesker stemte. Så på den måde er der andre, der også har brugt diplomatiet og demokratiet. **Ukendt**: Det er fuldstændig korrekt, og det var også meget stort og meget smukt – og noget, der stadig væk er værd at fejre den dag i dag, altså at det skete på den måde, det skete. Men hvis man ser det i det helt store historiske perspektiv, er det desværre krudt og kugler, som har været den mest almindelige måde at opnå en grænsedragning på. **Ukendt**: Hvis man ser historisk og aktuelt på det, så er det nok rigtigt, men der er ikke meget, der er større for en sønderjyde, end at en grænse er trukket demokratisk, og at den ligger der endnu. **Ukendt**: Nej, og tillykke med det – det er jo også blevet fejret på behørig vis, som det sig hør og bør.
[90853] **Spørger**: Tak for det. Det siger jo noget om sagens vigtighed, at vi alle sammen kan holde gejsten og debatlysten oppe på det her tidspunkt. Jeg tager ordet nu for at understrege, at det her handler om danske statsborgere, altså mennesker, som Danmark har ansvaret for – ikke kurderne, ikke alle mulige andre, men Danmark. Det handler om børn, som Danmark har ansvaret for. Jeg har truffet et valg. Jeg vil altid stå på børnenes side. Og jeg håber, at I, der ser med, vil træffe det valg sammen med mig. Det kommer med en pris. Det gør enhver svær beslutning. Men ligegyldigt hvor dårligt mennesker har det, så vil vi alle sammen det bedste for vores børn. Det mener jeg, men det mener vores statsminister også, for det her citat kommer fra statsministerens nytårstale på årets første dag i 2020 – en tale, som handlede om børns rettigheder og en pointe om, hvordan alle danske børn fortjener en god og en tryg opvækst. Og når man lytter til debatten i dag, kan man jo tydeligt høre, at det ikke gælder alle danske børn. Den her tale var ikke til alle danske børn. Statsministeren er åbenbart kun minister for nogle danske børn. Listen af dårlige undskyldninger for, hvorfor netop de børn, vi snakker om i dag, skal undtages fra statens beskyttelse og omsorg, er jo simpelt hen uendelig lang, og den bliver ofte blandet sammen med udlændingepolitik og til lejligheden, også i dag, opfundne terrortrusler. PET siger jo selv, at de her børn ikke udgør en terrortrussel, hvis vi tager dem til Danmark. Det forslag, vi diskuterer i dag, handler altså ikke om danske statsborgere, som ifølge regeringen har vendt Danmark ryggen; det forslag, vi behandler i dag, handler om de børn, som den selvudnævnte børnenes statsminister har vendt ryggen. Det her forslag handler om de 40 børn, som sidder i al-Hol-lejren og al-Roj-lejren i det nordlige Syrien. I 2019 døde der børn i de her lejre på grund af de forhold, som de lever under, faktisk hele 371. Og vi har lige set, at der har været en brand i lejren, hvor 4 børn omkom. Der er altså for mig at se ikke nogen tvivl om, at det, at de her børn er i de her fangelejre, medfører en ganske alvorlig risiko for, at de, hvis de altså overlever, får permanente fysiske og psykiske men. Og ifølge regeringen selv er det jo lige netop risikoen for at få alvorlige men, der er grunden til at evakuere børnene. Alligevel er der ikke sket noget i flere år. Selv når vi med adskillige lægeerklæringer fra Udenrigsministeriets egne eksperter står med en vurdering af, at der er en pige, som vi har kendt til i 3 år, der har fået konstateret ptsd – det er altså en tilstand, hun er kommet i i den her lejr – lader regeringen blot til. I regeringen siger I, kære udenrigsminister, at I nøje følge udviklingen hos de her børn, og I har endda gjort jer ekstra umage, og så har I etableret sådan en myndighedsgruppe. Men så har vi på det sidste kunnet læse i dagspressen, at den her myndighedsgruppe ikke mødes. Og når vi i Parti_G stiller spørgsmål til det, kommer vi ind i sådan en mærkelig ond spiral, hvor vi bliver sendt fra justitsministeren til udenrigsministeren til udlændinge- og integrationsministeren for så til sidst at ende hos den her myndighedsgruppe, som tilsyneladende aldrig mødes. Så hvordan kan regeringen være på den her sag i en gruppe, som ikke mødes? Ikke engang på Teams mødes de. Det er i hvert fald ikke noget, vi kan få svar på i Parti_G. Det eneste, vi kan få svar på, er, at sidst, de mødtes, var i august 2019. Det kan være, at vi kan blive klogere i dag; det kan være, at regeringen vil begynde at svare på vores spørgsmål nu. Jeg synes i hvert fald, det er mærkeligt. Det her er meget svært at forstå, og det er for mig at se ren Kafka. Men jeg kan jo også tage fejl. Måske har udenrigsministeren og regeringen hentet deres inspiration i H. C. Andersens eventyr »Kejserens nye klæder«, fordi for mig at se og for alle andre er der ikke nogen tvivl om, at regeringen ikke har noget tøj på. Det er det samme, når I henviser til, at der er humanitær hjælp i områderne. Vi kan heller ikke få svar på: Hvad er det for en humanitær hjælp, som kurderne modtager? For os at se strander den humanitære hjælp et andet sted. Den kommer ikke til kurderne. Det kan vi heller ikke få svar på, og det havde jeg egentlig håbet at vi kunne få svar på i dag. Statsministeren sagde undskyld til Godhavnsdrengene, fordi staten ikke havde passet godt på dem dengang. Hvis ikke vi gør noget nu, står der en statsminister og skal sige undskyld til de her børn om 25 år – hvis vi altså er så heldige, at de er i live til den tid. **Spørger**: Jeg vil gerne starte med at anerkende de gode intentioner bag det her beslutningsforslag. Med dette beslutningsforslag foreslår forslagsstillerne at hente alle danske børn fra flygtningelejre i Syrien til Danmark. Det er et meget svært emne, som vækker store følelser hos mange, og det forstår jeg godt, for det er et svært dilemma. På den ene side ønsker vi alle sammen, at børn skal vokse op i fred og tryghed, og jeg tror også, at vi alle sammen har sympati for de danske børn, der sidder i lejrene. På den anden side står vi med nogle forældre, der har vendt Danmark ryggen, og som er blevet en del af en af de værste og mest brutale terrororganisationer, der findes, og efter min opfattelse er forældrene landsforrædere. Vi har ikke været inde på, hvad det er, vi har med at gøre i forhold til forældrene, men jeg vil lige læse et par citater op. Danmarks Radio har besøgt al-Hol-lejren, og Danmarks Radios journalist Michael S. Lund skriver: »Stort set alle kvinder i lejren går fuldt tildækket, og mange af dem støtter stadig Islamisk Stats ideologi.« Den ene af mødrene siger: »Om Gud vil, vil Islamisk Stat vende tilbage.« En anden råber: »Den Islamiske Stat vil bestå og ekspandere!« Michael S. Lund skriver: »Jeg prøver at forklare dem, at Islamisk Stat har begået terrorangreb i Europa og taget kvinder og børn som slaver, og at der måske er en god grund til, at deres mænd er i fængsel. »Det er alt sammen løgn. De var uskyldige. Ingen er så ærefulde som dem,« siger en af kvinderne, mens hun vifter sin handskeklædte hånd i mit ansigt.« Han interviewer en 9-årig dreng, der hedder Abdullah, og spørger, hvad hans drøm for fremtiden er. Han svarer, at han vil være mujahid, altså hellig kriger. Det er det, vi er oppe imod. Det er ikke uskyldige forældre og børn. Jeg erkender, at meget små børn ikke har de der holdninger, men der er altså nogle teenagebørn, der kan være en sikkerhedsrisiko. De bliver fremstillet, som om de var ofre, men man glemmer, at de rigtige ofre er yazidikvinderne, der blev solgt som sexslaver, og det er de homoseksuelle, der blev skubbet ud fra tredje, fjerde eller femte sal. Det er jo de rigtige ofre. De her mennesker har været en del af en brutal terrorbevægelse, og jeg ser dem ikke som ofre. De har valgt side – nogle af dem stod demonstrativt og brændte deres danske pas af og lagde det på YouTube – så jeg har ikke sympati med forældrene. For Parti_D er det vigtigt, at vi handler korrekt, når vi står med så store dilemmaer som dette. Jeg medgiver gerne, at det ikke er nogen nem beslutning at træffe, men vi bliver nødt til at tænke på Danmarks sikkerhed. De – i gåseøjne – danske Islamisk Stat-terrorister har vendt Danmark ryggen; de tog af sted for at kæmpe for et islamisk kalifat, de tilsluttede sig en af de mest brutale organisationer, som verden nogen sinde har kendt til. Islamisk Stat har dræbt, tortureret og voldtaget, og de har solgt kvinder og børn som sexslaver. Jeg har ikke ord for, hvor forfærdelig en organisation det er. Og de vidste, hvad de gik ind til, da de rejste ind i Syrien og tilsluttede sig organisationen. Alt andet er dårlige undskyldninger. De forlod Velfærdsdanmark til fordel for et islamisk kalifat. Igen: De er landsforrædere. Når alt det er sagt, vil jeg gerne sige, at hvis der er børn uden forældre, der har brug for medicinsk hjælp, så må det bero på en konkret vurdering. Det har der været et eksempel på tidligere, og da vi blev spurgt om det dengang, sagde vi, at det havde vi ikke ondt af. Men at skulle hente dem alle sammen er vi ikke med på. Henter vi børnene, kommer forældrene bagefter, og så kan man henvise til alle mulige konventioner. Vi kommer til at stå i en situation, hvor vi også skal hente deres forældre, og det vil vi ikke. Tak. **Spørger**: Tak for det. Jeg tror sådan set ikke, der er nogen, der har sympati med mennesker, der har truffet det valg at kæmpe side om side med Islamisk Stat. Det er jo ikke derfor, vi fremsætter det her forslag. Vi fremsætter det her forslag, fordi børnene ikke har truffet det valg. Det har deres forældre, men børnene har ikke truffet det valg, og derfor skal de ikke straffes. Det er den ene grund. Den anden grund er, at kurderne jo heller ikke skal straffes for, at der er nogle danske statsborgere, som har truffet det afsindig latterlige valg at kæmpe side om side med Islamisk Stat, som kurderne har nedkæmpet, men nu hænger de så også på regningen. Det kan jeg simpelt hen ikke forstå hvorfor Parti_D synes er rimeligt. **Ordfører**: Jeg er fan af kurderne, jeg synes, de har kæmpet en brav kamp. Vi valgte at bekæmpe Islamisk Stat fra luften, for vi ville ikke have nogen på landjorden, men det klarede kurderne, så al respekt for kurderne. De står også med en kæmpe udfordring, men det løser vi ikke ved bare at hente alle børnene til Danmark, for forældrene følger med. Vi er med på at hjælpe kurderne med både finansiering i forhold til lejrene, i forhold til dem, der er i lejrene, men vi er ikke med på at hente børnene generelt, for så følger forældrene med. Vi har ingen garanti for, at forældrene ikke følger med, for man vil henvise til alle mulige konventioner bagefter og børnenes ret til at være sammen med deres forældre, og så har vi forældrene her, som vi ikke vil have. **Spørger**: Men kurderne har jo selv bedt om, at vi henter vores egne statsborgere. Så at hjælpe kurderne gør vi ved at sige, at vi nok skal tage vores statsborgere hjem, sørge for, at de voksne kommer for en domstol, bliver retsforfulgt, og at børnene kan få et trygt og godt børneliv. Nu var Parti_D jo selv en del af en regering, som stod for den linje. Hr. Søren Pape Poulsen var justitsminister i en regering, som stod for den linje, for den praksis, som nu er blevet ændret. Så jeg opfatter det her på den måde, at Parti_D har skiftet mening, siden det var dem, der sad i regeringskontorerne. **Ordfører**: Vi har ikke skiftet mening. Jeg var også ordfører dengang, og jeg har ikke ændret holdning. Jeg udtalte mig på partiets vegne. Vi to har været i debat mange gange, i Deadline og andre steder, hvor jeg også har haft det standpunkt, så vi har ikke ændret holdning.
[100766] **Ukendt**: Tak for det, formand, og tak til forslagsstillerne for genfremsættelsen af dette forslag, som jo ganske rigtigt, som der er blevet nævnt, røg ind i nogle valgudfordringer sidst. Det ændrer dog ikke på, at Parti_B står nogenlunde samme sted, som vi stod sidst. Med den usikkerhed, at jeg ikke lige helt kan den tidligere ordførers tale i hovedet, ved jeg, at vores generelle holdning ikke har ændret sig. I Parti_B synes vi, at forslaget omhandler nogle meget centrale og vigtige opgaver, som vi skal drøfte. Vi mener imidlertid ikke, at svaret ligger i at etablere et center for demokratiudvikling. Parti_B mener, at det er op til de enkelte partier at inddrage så mange borgere som muligt. I Parti_B har vi gjort meget for at have grundige dialoger med borgere, foreninger og interesseorganisationer på tværs af hele Danmark. Vi har allerede taget mange stærke initiativer, som allerede fremmer demokratiudviklingen og nytænker den måde, vi tidligere har gjort det på. Et eksempel herpå er folkemødet. Alle her ved jo, hvor svært det er at finde et sted at overnatte, og hvor svært det kan være bare at gå rundt i gaderne i Allinge, og det er bare ét eksempel på, hvor engagerede danskerne er i demokratiet, ikke bare set i forhold til de gamle partier. Vi ser endda også, at de unge engagerer sig i demokratiet på en måde, man i hvert fald ikke gjorde, da jeg var dreng. I dag afholdes der skolevalg, hvor alle skoler deltager. Partier på tværs af Folketinget er derudover dybt engagerede i demokratiudvikling med både unge og gamle. Vi mødes med borgere på tværs af partier, vi mødes på tværs af ungdomspartier og ungdomsorganisationer, og vi har faktisk et meget sundt demokrati med en meget høj valgdeltagelse. Derfor er det at lave en institutionsgørelse ud af demokratiudviklingen ikke noget, vi bifalder i Parti_B. **Ukendt**: Tak for det. Jeg forstår, at det er den samme holdning. Jeg er sådan set enig i de andre gode tiltag, der er. Jeg er meget glad for skolevalg – et tiltag, en institution, om man vil, som virkelig gør en forskel. Men gør det ikke indtryk på ordføreren, at vores nordiske naboer netop har sådanne centre? Et udviklingskontor i Folketinget, kunne man også kalde det, som hele tiden ser på: Hvordan kan vi egentlig gøre det bedre? For jeg håber, at ordføreren er enig med mig i, at det kan man faktisk hele tiden gøre. **Ordfører**: Ja, naturligvis, og vi mener også, at man konstant skal gøre tingene bedre. Hvis man kigger på Folketingets rolle, har vi jo stadig væk rige muligheder for at gøre ting anderledes og på tværs af partier både via Udvalget for Forretningsordenen og Præsidiet i forbindelse med folkeafstemninger og alt muligt andet engagere os i, hvordan vi kan engagere folk. Så det ser jeg ikke nogen hindring for. Men at gøre det til en institution – det er bare der, vi hejser flaget og siger: Det bifalder vi ikke. Vi mener, det er vores partier hver især, der sammen med interesseorganisationer og alt, hvad vi har af både professionelle og uprofessionelle interessenter, skal bære det her. Det synes vi faktisk går fantastisk godt i Danmark. Dermed ikke sagt, at det ikke kan gøres bedre, for selvfølgelig kan det det, og selvfølgelig vil det også blive det. **Spørger**: Det er nok det sidste, jeg er mest optaget af, nemlig: Går det så godt, som det nu kan? Sammen med hr. Karsten Lauritzen, ordførerens tidligere eller formentlig fortsatte partifælle, men nu ikke længere medlem her i Folketinget, har vi været nogle stykker, der virkelig har prøvet at flytte den her dagsorden i Præsidiet og blandt gruppeformændene – hr. Karsten Lauritzen var gruppeformand på daværende tidspunkt – fordi den grundlæggende fornemmelse er, at der faktisk er problemer. Vi bliver ikke oplevet som tillidsvækkende, vi får ikke nye medlemmer i vores partier, så de bliver jo mindre og mindre repræsentative. Derfor har vi brug for at udvikle demokratiet. Kunne et center for borgerinddragelse ikke være én af måderne – et forsøg? **Ordfører**: Jeg har ikke noget imod det, hvis I ønsker at samle erfaringer fra de nordiske lande osv. Det kan vi jo sagtens gøre også i regi af Udvalget for Forretningsordenen og kigge på, hvad de gør osv. Det gør vi jo sådan set også allerede i dag. Spørgsmålet er bare, om vi skal lave vores egen institution til det her formål, og det mener vi ikke vi skal. Ja, der sker nytænkning – også ude i partierne, hvor der kommer færre og færre medlemmer – men der er jo enormt mange, som er stærkt, stærkt politisk engagerede faktisk på tværs af partier, fordi vi også har udviklet os som parti. Lige pludselig lukker vi op for, at ikkemedlemmer kan være med til møder i Parti_B, og de samme kan så bagefter gå over til et Teamsmøde, eller hvad ved jeg, som måske også er åbent i Parti_C. Det er en sund og demokratisk udvikling, der sker på en meget positiv måde, hvis man spørger os.
[113604] **Ordfører**: Tak for ordet. Det er jo ikke første gang, vi drøfter den her sag her i salen. Sidst var i forbindelse med behandlingen af B 48 for ca. 2 år siden. Dengang sagde SF's ordfører, at vi faktisk har stor sympati for idéen om flere folkeafstemninger end dem, der har fundet sted de sidste 30 år, og også, at SF tidligere har præsenteret forskellige modeller for, hvordan man kunne lave lokale folkeafstemninger og vejledende folkeafstemninger i landets kommuner. SF mener samtidig, at vi skal styrke vores demokrati. Det gælder både i forhold til borgernes deltagelse i demokratiske handlinger, og sådan set også, at vi skal styrke befolkningens lyst til at engagere og involvere sig i demokratiet i en mere bred forstand. Derfor er det også glædeligt, at VIVEs undersøgelse af erfaringerne med borgerdrevne folkeafstemninger viser, at folkeafstemninger i en række lande kan styrke borgernes politiske interesse og politikernes viden om borgernes præferencer. Derfor synes de også, at det kunne være interessant at arbejde videre med idéen om vilkårene for vejledende og lokale folkeafstemninger og måske også direkte bindende folkeafstemninger. Men – og det er vigtigt at understrege – vi skal i den forbindelse bl.a. også have set mere nøje på, hvordan vi så kan hegne idéen mere ind i forhold til lokale folkeafstemninger, så man ikke bruger muligheden til at lave bindende folkeafstemninger af mere populistisk karakter. Det kunne f.eks. være om lokalisering af flygtningecentre eller placering af vindmøller og lignende. Men vi skal også have undersøgt, hvor stort et borgerinitiativ bør være, før man kan pålægge en kommunalbestyrelse eller et regionsråd at udskrive en folkeafstemning. Så vil jeg egentlig gerne gentage det, SF også påpegede, sidst vi havde den her diskussion, i 2021, nemlig at alle, der kender til kommunalpolitik og regionalpolitik, ved, at der er rigtig mange eksempler på, at demokratiet halter eller har det svært, og det skyldes ikke mindst de umulige økonomiske vilkår, som regeringen byder kommuner og regioner i disse år. Det gælder jo eksempelvis i forhold til høringer, hvor man mange steder allerede har truffet en beslutning, så høringen blot bliver en skueproces. Det duer ikke, hvis vi skal bevare borgernes tro på det lokale demokrati og engagement. Det er også derfor, at vi fortsat i SF opfordrer regeringen, kommunerne og regionerne til at drøfte, hvordan de så kan styrke deres lokaldemokrati. Der er jo allerede, som ministeren og flere af jer andre også har været inde på, gode erfaringer med bl.a. § 17, stk. 4-udvalg, som mange kommuner arbejder med, og det kan også være borgerdialogudvalg. Man har sågar også anvendt borgerbudgettering nogle steder og reel inddragelse af lokaludvalg de steder, hvor man har lokaludvalg, og det kan også være ungeråd. Mange steder har man også forsøgt sig med borgerforslag. I den kommune, jeg kommer fra, er det en obligatorisk mulighed, at 600 borgere kan gå sammen og stille et borgerforslag. Så I skulle måske mere se på, hvordan vi kan opfordre regeringen til at tage en dialog med kommunerne og regionerne om, hvordan man ligesom kan gøre den værktøjskasse, der er, bedre. Til sidst skal jeg blot meddele, at SF ikke kan stemme for nogen af de fremsatte forslag til vedtagelse. **Spørger**: Tak. I debatten ved det forrige forslag brugte Ordføreren en del tid på at forsvare, at borgere, der er kommet til Danmark, opnår stemmeret efter 4 år, fordi det var integrationsfremmende. Vil borgerdrevne folkeafstemninger ikke være integrationsfremmende? **Ordfører**: Jamen jeg er sådan set heller ikke afvisende over for ordførerens forslag om borgerdrevne forslag, i forhold til hvorvidt det kunne være integrationsfremmende, absolut ikke, men nu tænker jeg sådan set på kommuner og regioner som en helhed og ikke kun for en bestemt gruppe af borgere. Det vil absolut også styrke integrationen, klart, og vi er sådan set heller ikke afvisende over for det, men vi mener, at vi er nødt til at hegne det ind. Hvis vi skal lave de her lokale folkeafstemninger eller vejledende folkeafstemninger, er vi nødt til at kigge ind i vilkårene: Hvordan hegner vi det her ind, både i forhold til hvor mange afstemninger og hvilke typer ting, man kan sætte til afstemning? Vi er jo ligesom Parti_F og de øvrige forslagsstillere sådan set også optaget af, hvordan vi kan styrke vores lokaldemokrati, og hvordan vi kan styrke engagementet for alle borgere uanset baggrund. **Spørger**: Alle borgerdrevne folkeafstemninger i de lande, der er beskrevet, er hegnet ind. Man kan ikke stemme om alt. Der er nogle begrænsninger, selv i Schweiz. Så hvis vi kan blive enige om nogle indhegninger, er SF så rede til at sige ja til borgerdrevne folkeafstemninger i kommunerne? **Spørger**: Jeg skal på stående fod ikke afvise det. Men på nuværende tidspunkt mener vi, der er mange ukendte elementer i det her, og derfor er vores opfordring, at regeringen sådan set tager en dialog med kommunerne og regionerne om, hvordan vi kan forbedre den i forvejen sådan set gode værktøjskasse, som jeg mener vi har ude i vores kommuner. På det foreliggende grundlag stemmer vi ikke for de to forslag til vedtagelse.
[101578] **Spørger**: Tak for det. Nu kan jeg høre, at ministeren læser den udtalelse på en måde, og jeg læser den med et lidt andet øje. Men lad nu det ligge. Det kommer vi tilbage til, når jeg tager ordet. Jeg vil gerne spørge Parti_As ordfører, om ikke det er meningen, at vi skal have en domstol. For jeg mener, at der i dag er to afgørende trusler for menneskeheden. Den ene er, at de atomvåben og grimme våben, som findes på den her klode, bliver bragt i anvendelse – og vi mærker jo pustet i nakken i øjeblikket. Den anden er klimakrisen. Den er eksistentiel. Den kan udrydde menneskeheden. Derfor er vi nødt til at agere meget mere internationalt. Hvordan mener Parti_A, at vi skal komme videre med det her, ud over at sige, at vi skal holde øje med det? Vi er jo nødt til at danne et sted, hvor vi kan sige til de folk, der har så travlt med at profitere på naturen og klimaet, at det går ikke; der stopper vi, og her er en grænse, og I bliver straffet, hvis ikke I overholder de her regler. **Ordfører**: Tak for spørgsmålet, og også tak til Parti_G for at støtte vedtagelsesteksten, som vi bredt i Folketinget er enige om. Det synes jeg da er rigtig væsentligt. Det første er jo selvfølgelig – og det diskuterer vi meget i mange sammenhænge – at det her skal defineres. Man skal definere, hvad det er, der skal straffes for. Lige nu er det symbolpolitik, sådan som det er skrevet i den her forespørgselsdebat. Vi bliver nødt til at få defineret rigtig meget. Så længe det er sådan, at sådan noget som brug af atomvåben og terror endnu ikke er skrevet ind i Romstatutten, så bliver vi nødt til at få defineret det, inden vi kan sætte det på som en kriminalisering og til retsforfølgelse. Men vi arbejder hen imod det, og derfor er vi jo på vej. Men først skal det defineres ordentligt. **Spørger**: Jeg tror ikke, at det her spørgsmål er særlig abstrakt for de øgrupper, som er ved at miste deres land, fordi de her øer forsvinder, eller for de oprindelige folk i Brasiliens regnskove, som kan se, at deres levegrundlag totalt forsvinder. Nogle af dem dør endda i kampen mod de her store firmaer, som bare vil profitere på regnskovens værdier. Jeg tror, at det er konkret eksistentiel virkelighed for de her mennesker, og derfor er vi nødt til at handle. Vi kan ikke sige, at vi må vente, til terror kommer på ved straffedomstolen. Vi er nødt til at handle og gå på to ben, så både klimakatastrofen og den krigsmæssige katastrofe bliver forhindret. **Ordfører**: Jeg er fuldstændig enig med ordføreren i, at enhver med det blotte øje kan se, at vores have bliver forurenet, og at vores regnskove bliver fældet, uden at der bliver sat noget nyt op. Men samtidig med det er den her statut simpelt hen så krævende i forhold til tingene, at tingene derfor skal defineres ordentligt. Det har ingen lande gjort endnu. Der er slet ingen lande, der har kriminaliseret det her endnu. Så derfor er vores første mål at få talt med de andre lande om, hvordan definitionen skal være, for uden en definition kan man ikke sætte det på en Romstatut.
[101396] **Spørger**: Jeg tror, at vi alle sammen kan komme på dage, som har haft en afgørende betydning både for os selv som personer, men ligesom også for vores opfattelse af verden, altså dage, som både har igangsat behov for nogle hurtige beslutninger, men også behov for nogle overvejelser om, hvordan man førte politik i en mere konkret sammenhæng. 11. september var jo f.eks. sådan en dag, hvor Tvillingetårnene faldt. Man forstod, at truslen fra islamistiske terrorister var noget, som man blev nødt til at adressere meget konkret. En anden dato, som med rette nævnes, er jo den 24. februar. For det er en dato, ikke hvor der skete noget nyt med Rusland eller Putinregimet, ikke hvor der for første gang kom krig i Europa, men hvor man kan sige, at det var på en skala, som ingen havde forventet. Det var på et niveau, som ingen havde forventet. Derfor er det jo fuldstændig rigtigt og klogt at gøre to ting i den situation: Først øjeblikkeligt at reagere på den situation, som opstår. Og hvad var det for en situation, der opstod? Jo, det var en situation, hvor Ukraine var truet med at blive løbet over ende. Altså, Forsvarets Efterretningstjeneste har jo forsikret os om, at der ikke lå nogen trussel mod andre NATO-lande og heller ikke mod Danmark, men Ukraine var truet med at blive løbet over ende. Derfor var det en afgørende opgave lige præcis den dag, lige præcis i den situation, at forsvare Ukraine; gøre hvad man kunne for at forsvare Ukraine. Der var to midler, som der heldigvis var bred enighed om, og som havde en konkret betydning i forhold til Ukraine. Det ene var et spørgsmål om sanktioner mod Rusland. Vi syntes, at de var for små, for tøvende, men okay, der blev lavet sanktioner, og der kommer forhåbentlig flere. Og det andet var at forsyne den ukrainske befolkning med våben, så de kunne forsvare sig selv. Det var også noget, vi støttede. Det var den umiddelbare reaktion. Og det, der så derudover er behov for, er jo så en mere grundig diskussion og en mere grundig overvejelse om, at okay, hvad betyder det her så i en større sammenhæng? Hvad betyder det for vores sikkerhedsarkitektur? Hvad betyder det for forholdet til forskellige institutioner? Hvad betyder det for territorialforsvaret? Hvad betyder det i forhold til rigtig mange ting? Man kan vel sige, at næppe nogen sinde før har der været så meget behov for en forsvarskommission som lige præcis i den her situation. Desværre var det jo ikke den vej, som flertallet af partier valgte. De valgte at udskrive en folkeafstemning – for de fleste partiers vedkommende om noget, de i mange år har ønsket afskaffet, nemlig forsvarsforbeholdet, men hvor det her så blev en anledning til at gøre det. Og den blev endda udskrevet med meget kort varsel. Det synes vi måske ikke er klogt. Vi synes, at der er behov for den der grundlæggende diskussion, og den er vi også villige til at tage. Vi er i hvert fald selv i gang med den. Men løsningen er ikke en hurtig afskaffelse af forsvarsforbeholdet. Og hvorfor er det ikke det? Fordi der er utrolig mange spørgsmål, som rejser sig. Hvis vi afskaffer og ophæver forsvarsforbeholdet, hvad er så den konkrete konsekvens af det? Altså, hvad betyder det for vores forsvar? Betyder det flere krige? Betyder det yderligere oprustning? Hvad kommer det egentlig til at betyde? Der hører vi jo her, at flertallet giver en række, jeg vil ikke sige garantier, men de siger en række ting om, hvad de ønsker og ikke ønsker, som bare overhovedet ikke er sammenhængende, som ikke er skrevet ned, og som ikke fremstår klart. Det er jo derfor, at vi bliver nødt til at konstatere, at svaret blæser i vinden, f.eks. på et så centralt spørgsmål som: Hvis det er sådan, at man på et tidspunkt ønsker at lave et egentligt fælles EU-forsvar, som rigtig mange ønsker, vil det så kræve en folkeafstemning i Danmark? For det, vi opgiver her, er jo befolkningens garanti for at have hånd i hanke med det her. Og så siger man, at jo, men det er ikke sikkert, at man kan lave traktaten om. Det beder vi så Justitsministeriet om at vurdere. Men kan det så klares med fem sjettedeles flertal? Kan det så klares med fem sjettedeles flertal i Folketinget? Vi ved jo f.eks. aktuelt, at der faktisk er fem sjettedels flertal til at lave den slags ting, altså sådan er realiteterne. Så derfor er mit udgangspunkt, at vi har behov for en langt dybere diskussion og en langt mere grundlæggende diskussion om det her. Det er den diskussion, som der er lagt op til i dag. Jeg synes, at vi måske kunne koncentrere os mere om det og bruge noget mere tid på den diskussion. Tak. **Spørger**: Vi står jo lige nu i Europa over for en meget konkret trussel i form af Rusland, der lige nu er ved at overfalde Ukraine. Vi kan så forstå på Parti_G, at man ikke vil have, at vi som et meget, meget mindre land end Ukraine skal samarbejde med NATO om at sikre vores forsvar, og at vi heller ikke må samarbejde med vores EU-allierede og andre europæiske allierede om vores forsvar i et europæisk forsvars- og sikkerhedssamarbejde. Altså, hvem mener Parti_G overhovedet at vi skal samarbejde med i forhold til vores forsvar? Eller mener Parti_G, at vi kan garantere vores egen sikkerhed bare ved at stå for os selv i verden? **Ordfører**: Nu er udgangspunktet jo for det, Spørgeren siger, at der foreligger en konkret trussel mod Danmark eller mod Europa, og der bliver jeg bare nødt til at sige, at det ikke er de oplysninger, vi har. Altså, vi baserer os selvfølgelig også kun på Forsvarets Efterretningstjenestes oplysninger. Der eksisterer muligvis nogle andre oplysninger, men dem er jeg ikke bekendt med. Altså, Forsvarets Efterretningstjeneste er helt klare, når det gælder det spørgsmål. Der foreligger ikke nogen konkret trussel. At det rejser en masse spørgsmål, som kræver diskussioner, også hos os, er fuldstændig korrekt. **Spørger**: Men kunne en grund til, at der ikke foreligger en så voldsom trussel mod Danmark, ikke være, at vi netop er med i forsvarssamarbejdet med andre ligesindede lande, bl.a. i NATO og forhåbentlig også snart i EU. Der er f.eks. en stor cybertrussel mod Danmark; det må ordføreren vel give mig. Tror ordføreren ikke, at den cybertrussel kunne gøres mindre, end den ellers ville være i fremtiden, hvis vi nu samarbejder med ligesindede lande om det, i stedet for at vi står helt alene som et lille land, sådan som Parti_Gs bedste bud er indtil videre, som jeg forstår det? **Ordfører**: Jamen jeg tror ikke, vi har afvist at samarbejde med andre lande om cybersikkerhed i forhold til at bekæmpe cybertruslen. Tværtimod er det eksplicit en af de ting, som vi selv har nævnt som noget, hvor vi både går ind for, at der kan bruges flere penge til at styrke det og man kan samarbejde med andre lande. Så det forstår jeg ikke. Altså, det er vores opfattelse, at på det punkt skal vi bestemt samarbejde med andre lande.
[106750] **Spørger**: Tak til ordføreren for at gøre opmærksom på, at den private boligudlejning også kunne være en del af løsningen for de hjemløse. Der er vi bare i den situation, at der jo ikke er restriktiv lovgivning, som f.eks. sikrer, at der kunne være ventelister, så man kunne blive skrevet op til en bolig i den private udlejning på samme vis, som man kan blive skrevet op til en bolig i en almen boligorganisation. Så jeg ved ikke, om ordføreren har konkrete forslag til, hvordan vi kan komme videre med at sikre, at den private udlejning også er med til at løse sociale opgaver. **Ordfører**: Jamen jeg synes jo netop, det er det, som jeg nævner her, altså at jeg håber, at regeringen vil gå i dialog med kommunerne. De har jo gjort opmærksom på, at vi har en udfordring i forhold til det her med mangel på boliger, og der kan det private boligmarked jo netop også bidrage til en løsning her. Og det er jo noget, man må gå i dialog omkring. **Spørger**: Ja, okay – så det er kun en dialog, ordføreren lægger op til. For man kunne jo også have lovgivning, som sikrede nogle rettigheder for mennesker, der gerne vil skrives op til en bolig. Det er jo den anden mulighed, i stedet for at det udelukkende er op til en kommune at have en dialog med nogle private udlejere. Og jeg vil gætte på, at den dialog er nemmere at tage et sted, hvor der står tomme boliger i den private udlejning, end i et område som f.eks. København og Aarhus. **Spørger**: Jamen nu starter alting med en god dialog, og så kan man jo kigge på, hvad man så skal udarbejde videre derfra. Jeg synes, det er vigtigt, at vi får løst det her, og jeg synes, det er problematisk, at man ikke har indtænkt det private boligmarked i løsningerne her. **Spørger**: Tak. Ja, jeg er vikar i dag. Parti_G er for det her lovforslag, og jeg har været med til de forhandlinger, som førte til, at det her lovforslag skulle laves. Boligen danner den naturlige ramme om privat- og familielivet og nyder derfor en særlig menneskeretlig beskyttelse. Statens menneskeretlige ansvar for at sikre befolkningen et sted at bo er slået fast i en række konventioner både i FN, Europarådet og i EU. Samtidig er borgere i Danmark, der ikke selv kan klare sig, og som ikke skal forsørges af andre, ifølge grundloven berettiget til hjælp fra det offentlige. Det er sådan set det, der er udgangspunktet. Der er mange forskellige forhold, der er afgørende for, om mennesker har adgang til et værdigt hjem. Bl.a. har samfundets generelle velstand og regulering af boligmarkedet stor betydning, men retten til bolig påvirkes også af de love og de politikker, som gælder for de mennesker, der på grund af arbejdsløshed, fattigdom, sygdom, sociale problemer, handicap eller lignende ikke er i stand til at forsørge sig selv. Det er jo her, der er god grund til at have mere lovgivning, som er målrettet de 5.800 hjemløse, der officielt er, plus den store mængde, der er i et skyggetal – alle dem, der ikke er registreret, alle de sofasovere, en del unge mennesker, som turnerer rundt og klarer en dag ad gangen med tag over hovedet ved venner. L 64 er en del af den lovgivning, som skal sikre boliger til alle, og Parti_G er med i den aftale, som hedder »Fonden for blandede byer – flere billige boliger og en vej ud af hjemløshed«. Det var den aftale, hvor vi tog 5 mia. kr. fra Nybyggerifonden og fik sat gang i initiativer, som kan sikre flere almene boliger. Derigennem kan det sikres, at almene boliger kan få tilskud til huslejenedsættelser, mod at kommunen får 100 pct.s anvisningsret og kan formidle boligerne til hjemløse. Anvisning til almene boliger bør ikke være den eneste måde at løse problemerne med hjemløshed på, og det er derfor, jeg er glad for, at vi lige før havde en dialog om, hvad den private udlejning også kan bidrage med i den kæmpe del af boligmassen. Når vi nu skal have udvalgsbehandlingen, kunne jeg godt tænke mig at vide, hvad status er for de afsatte 150 mio. kr. til huslejenedsættelser til 3.500 kr. for 1.800 almene boliger. Ifølge en opgørelse fra KL er der 1.134 boliger i 22 kommuner, altså må der være nogle af de penge, som ikke er kommet ud at gøre gavn for de hjemløse. Jeg synes også, det kunne være interessant at se en opgørelse over, om der er opnået en rimelig spredning af boligerne, og at få at vide, om vi har en fordeling, hvor vi ikke ender med, at der er hele boligblokke eller opgange, som udelukkende bruges til at anvise hjemløse. Jeg synes også, at vi skal være påpasselige med ikke at ende med de forkerte løsninger. Der er flere, der nævner, at housing first i Finland er en succes, men er der ikke det lille men, at der dér er opstået nogle boligblokke, hvortil der udelukkende er anvist folk, som tidligere har været hjemløse? Så jeg synes, at vi i Danmark skal gøre det på vores gode måde. Jeg noterer mig også, at en del høringssvar siger, at det er fint med housing first, men så skal man altså også huske, hvad der kommer bagefter, så man ikke overlader nogle sociale problemer til nogle boligforeninger, der så kan stå alene med dem, for der skal være noget efter housing first, der skal være de tiltag, som kan gøre, at man kan blive i sin bolig. Jeg kunne også godt tænke mig at få at vide, hvordan det går med de penge, der er afsat til nyopførelser af boliger, hvor man får en støtte via aftalen, så huslejen kan sættes til 3.500 kr. ved indflytning. Der er sådan set afsat midler fra 2022-2027, hvor det er over 2.000 boliger, vi på sigt kan få. Hvad er status i den aftale? Så kan jeg se i den aftale, vi lavede, at der i forlængelse af noget omkring kommunernes økonomi står, at hvis ikke man kan lave en ambitiøs topartsaftale med KL, vil regeringen drøfte alternative tiltag med aftalepartierne. Det er jo der, det kunne være interessant via udvalgsbehandlingen at få at vide, om sådan nogle forhandlinger er på vej. Jeg synes, det ville være interessant at få undersøgt, hvad alternativerne er: Hvad er der med tiny houses, hvad er der med containerboliger, hvordan står det til, kunne vi finde nye løsninger? Pensionskasserne vil gerne ind at bygge kaserner, som skal tjene som boliger til soldater, og kunne pensionskasser også gå ind og løfte en social opgave i at skaffe nogle hjemløse boliger? Det synes jeg vi skal afdække. Så er der et høringssvar fra KL. Nej, det er måske ikke et høringssvar, det er nok en direkte mail til mig, hvor man foreslår en langsommere indfasning, og det vil jeg indsende som forslag i forbindelse med udvalgsbehandlingen.
[122850] **Spørger**: Nu skal der tales ordentligt til Parti_I, der har jo været sådan en forbrødring i gang, siden man gik i valgforbund sammen her til europaparlamentsvalget. Så jeg synes da, at Ordføreren skal tale ordentligt til ordføreren. Det kan jo være, det ender i en fusion en dag, hvem ved. Jeg kunne i virkeligheden godt tænke mig at prøve at spørge ind til det, som Ordføreren spurgte ind til. For med al respekt tror jeg, at ordføreren måske misforstod spørgsmålet. Der var jo afsat 450 mio. kr. i en aftale til at forbedre vilkårene i seniorpensionen, altså sætte arbejdsevnen op fra 15 timer om ugen til 18 timer om ugen. De 54 mio. kr. valgte man så i stedet for i finansloven at bruge på skattelettelser. Så det er egentlig bare lige for at følge op: Hvad var årsagen til, at man valgte at lave den omprioritering? **Ordfører**: Der er ikke nogen fusion på vej mellem Parti_I og Parti_A, det vil jeg bare lige sige til ordføreren. Jeg forstår ikke helt, hvad ordføreren taler om. Altså, tværtimod har vi jo, siden den her regering kom til, sløjfet den oprindelige idé om at lave den såkaldte Arneplusordning, som skulle fusionere de to ordninger, der var i forhold til tidlig tilbagetrækning. Det tog vi jo faktisk af bordet, så de forhold, der er om seniorpensionen i dag, er de samme som før. Der er mange, der benytter sig af den. Det samme gælder ordningen for en værdig tilbagetrækning. Så vil jeg bare sige, som jeg også sagde før: For det første bliver der investeret rigtig meget i godt arbejdsmiljø så hos beskæftigelsesministeren, og for det andet mangler der at blive givet et svar på – de fejl kunne få for Parti_G, der vil kunne få for SF, er vi ikke med at vi kan få for Parti_F: Om det højere beskæftigelsesfradrag skal rulles tilbage, om tillægget til enlige forsørgere skal rulles tilbage. At man tager det væk, en meget stor del af de milliarder, man taler om, er forsvundet ud i den blå luft. **Spørger**: Jeg skal øve mig i taletidsreglerne, til næste gang jeg kommer, det vil jeg gerne love. Med al respekt blev der jo ikke svaret spørgsmålet, heller ikke i anden runde. For nu at prøve at skære det en lille smule ud i pap: Der var en aftale blandt en række partier inkl. Parti_F, Parti_A, Parti_G og andre gode partier her i Folketinget om at forbedre seniorpensionen med 450 mio. kr. ved at sætte den ugentlige arbejdsevne op fra 15 timer til 18 timer, altså så flere kunne benytte sig af seniorpensionen. Den aftale valgte man at sløjfe og i stedet for bruge pengene på skattelettelser i finansloven. Hvad var årsagen til, at man valgte at løbe fra den aftale om at forbedre seniorpensionen, når man nu havde muligheden for at gennemføre den med nogle ordentlige partier? **Ordfører**: Jamen det giver ikke nogen mening at svare på, for hele politikken skal jo ses i en sammenhæng. De blå ville afskaffe Arnepensionen og efterlønnen. Det blev taget af bordet, da den her regering kom til. Seniorpensionen og Arnepensionen havde vi en tanke om skulle slås sammen til Arneplusordningen, men det har vi taget af bordet. Der er blevet lavet enormt gode aftaler på arbejdsmiljø, og hovedparten af de penge, vi bruger herinde fra på skattelettelser på personskatteområdet, går til helt almindelige indkomster. De kolleger, som Spørgeren rejser rundt og synger John Lennon-sange for for at bortforklare, at hans eget parti afskaffede efterlønnen i sin tid, er dem, der får gavn af hovedparten af de kroner, vi bruger på personskattelettelser.
[91470] **Spørger**: Jeg vil også bare gerne spørge til, om ordføreren, Ordføreren, kunne give nogle konkrete eksempler på den her identitetspolitiske kultur og ikke mindst nogle eksempler på, hvordan den skulle dominere. For én ting er, at der kan være en ideologi, man ikke bryder sig om – dem har jeg sandelig også mange af, og som jeg også synes er totalitære i deres væsen – men kan ordføreren også give eksempler på, at den sådan set dominerer og majoriserer nogle andre strømninger og ideologier? **Ordfører**: Ja, der er masser af tilkendegivelser, det har jeg i hvert fald fået. Det kan godt være, det ville være underligt måske at sende til Spørgeren, men jeg har i hvert fald fået det fra studerende og forskere på universiteter, hvor man siger, at hvis man har bestemte tilgange til sin forskning, som ikke harmonerer med den etablerede identitetspolitiske, skal vi sige sandhed, og ikke går ind i den retorik eller dogmatik, så bliver man mobbet ud, eller man bliver chikaneret, man får ikke lov til at forske osv. Det har jeg fået masser af eksempler på inden for kønsforskning, integrationsforskning, sågar også klimaforskning, hvor det, hvis man ikke abonnerer på den ligesom etablerede sandhed, er meget, meget svært at funde sin forskning eller overhovedet få lov til at komme ind på fakulteterne eller institutterne. **Spørger**: Det var jo en påstand, det var ikke at føre dokumentation for påstanden. Det er det, jeg beder om, altså noget dokumentation for, at der er tale om en totalitær ideologi, som også dominerer på de her forskellige kulturinstitutioner og uddannelsesinstitutioner. Kan vi få noget dokumentation for det og ikke bare, at Ordføreren har fået nogle mails fra nogen – i så fald kunne jeg da godt tænke mig at se nogle af de der mails – altså nogle flere konkrete eksempler og ikke bare noget, man har hørt. Det er et temmelig luftigt og temmelig tyndt grundlag for at snakke om et så stort og massivt og farligt spøgelse. **Ordfører**: Jamen jeg kan ikke huske, om det var sidste uge eller ugen før, at der i Weekendavisen bl.a. var en fyldig reportage fra hr. Søren K. Villemoes, som redegjorde for i hvert fald ét felt inden for migrationsforskning med masser af eksempler. Så Spørgeren behøver ikke engang begive sig ind i min indbakke, men kan sådan set bare frekventere almindelig dagspresse for at orientere sig om problemet.
[124257] **Spørger**: Det kommer faktisk bag på mig igen, at ordføreren nævner handlingsplanen mod antisemitisme, og at man var imod skærpelsen af racismeparagraffen, som var, mener jeg – og det troede jeg faktisk der var enighed om – et af de vigtigste elementer i handlingsplanen. Der kunne jeg bare godt tænke mig at høre, hvorfor det egentlig er, at vi først hører det nu. Altså, hvis det var noget, man i virkeligheden var imod, hvorfor forsøgte man så ikke at få det ændret? **Ordfører**: Det var vi ikke imod. Altså, det sagde jeg også min tale. Vi vedstår os da den politiske aftale, og vi vedstår os hele den politiske aftale. Det, jeg bare sagde i min tale, var, at man på den ene side godt kan have et ideologisk ønske om at afskaffe racismeparagraffen – det har vi ment igennem mange år efterhånden – og på den anden side mene, at man skal sikre jødiske medborgere i en ekstremt svær og også meget konkret situation, som de står i nu. Jeg beklager meget, hvis ikke der er mulighed for at have den slags nuancer i Folketingssalen, men det vil jeg alligevel påkalde mig. Jeg vil påkalde mig både at have den politiske holdning om, at vi ønsker at få afskaffet racismeparagraffen, samtidig med at vi ønsker at beskytte og hjælpe vores jødiske medborgere. **Spørger**: Skal jeg så forstå det sådan, at man var for at kriminalisere antisemitiske, altså racistiske holdninger, som har antisemitisk karakter, men ikke alle mulige andre racistiske ytringer? Er det, fordi det er det, der er essensen af Parti_Ds standpunkt, altså at antisemitisme skal være ulovligt, men ikke racisme? **Spørger**: Som jeg husker forhandlingen, var vi optaget af at rejse et værn om vores jødiske medborgere. Derfor gjorde vi det muligt at lave skærpede strafzoner også, og som jeg hørte det, var der ikke en modstand fra nogen partier imod det inde i det lokale, heller ikke fra Det Parti_D Folkepartis side. Men jeg påkalder mig bare retten til at have nogle nuancer i det her; for man kan godt være på ytringsfrihedens side og så samtidig gerne ville beskytte vores jødiske medborgere. De to ting kan sagtens forenes.
[115082] **Ordfører**: Tak for ordet. For mig at se er rekrutteringen til de fire store professionsuddannelser, som vi i hvert fald har talt mest om i dag, først og fremmest et spørgsmål om arbejdsvilkår. Jeg tror ikke på, at ret mange studerende vælger deres uddannelse primært med fokus på, hvad det er for en uddannelse. Jeg tror, man primært vælger det med et fokus på, hvad det er for et arbejdsliv, man ser frem til på den anden side, i hvert fald når man vælger en professionsrettet uddannelse. Men når det er sagt, er jeg helt enig med forespørgeren til denne forespørgselsdebat, Spørgeren, i, at der også er rigtig meget at gøre på uddannelserne. Derfor kom vi i SF også for et par uger siden med et udspil til nogle af de ting, vi tror på der skal gøres på uddannelserne for generelt og bredt set at gøre professionsuddannelserne mere attraktive. Det handler bl.a. om at sikre en bedre kobling mellem teori og praktik, altså mellem de fag, som man har undervisning i, og den praktik, man har. Det handler i den sammenhæng om at sikre praktikvejledere, så det at være i praktik ikke bare er at blive kastet ud i praksis. For hvis vi troede på, at det, man lærte bedst af for at blive lærer, pædagog, sygeplejerske og socialrådgiver, bare var at prøve det af, så kunne vi spare mange penge på uddannelse. Men de fleste af os tror faktisk på, at der er brug for en uddannelse, at der er brug for vejledning, og at der er brug for, at praktikken ikke bare er en oplevelse i praksis, men er noget, som man lærer noget af. Så er der brug for bedre merit, der er brug for, at skiftet fra én uddannelse til en anden ikke virker helt så uoverkommeligt, især nu, hvor der er lidt færre su-år at tage af. Så er der brug for gode muligheder for videreuddannelse. For rigtig mange unge mennesker frygter at blive låst fast i et arbejdsmarked, der bliver mere og mere varierende, og hvor man hele tiden skal være såkaldt omstillingsparat, og så er det klart, at det at tage en uddannelse, som umiddelbart lyder til, at man har låst sig fast i en enkelt profession resten af livet, ikke er særlig attraktivt for mange studerende. Her mangler der især også uddannelse ind i faget, så man ikke er tvunget til at uddanne sig ud af det fag, man drømte om at arbejde inden for, hvis man gerne vil udfordres og videreudvikle sig. Rigtig meget af det her sagde jeg også for cirka et år siden på selv samme talerstol, da fru Lotte Rod fra Parti_C havde indkaldt til en forespørgselsdebat om pædagoguddannelsen. Dengang sagde jeg også, at det hele skulle gå stærkt, og at jeg syntes, vi burde starte med professionsuddannelserne i stedet for at bruge det første nu år af den her regeringsperiode på alle mulige andre typer uddannelser. Jeg synes da også, at det i forhold til det, som vi i forbindelse med den tidligere uddannelsesaftale om kandidatreformen aftalte, om, at det her arbejde skulle starte inden 2023, er ærgerligt, at vi nu skriver 2024. Tilsvarende synes jeg, det er ærgerligt, at regeringen fører en su-politik, som jeg oplever trækker i den modsatte retning af ambitionen om, at flere skal tage en professionsuddannelse. Jeg frygter, at færre vil søge videre, fordi de ikke vil have nok su-klip til at skifte spor. Jeg frygter også, at flere i deres første forsøg vil søge ind på en universitetsuddannelse, fordi man nu ikke længere har mulighed for at have su nok til at skifte fra en professionsuddannelse til en universitetsuddannelse. Skulle man stå og vakle, er det sikre valg altså at starte med at prøve universitetsuddannelsen af og se, om den var noget for en. Så der er meget ved den politik, der er blevet ført i det seneste år, som i mine øjne ikke styrker en øget søgning til de fire store professionsuddannelser, og det synes jeg er ærgerligt. Men når det er sagt, glæder det mig da, at det lyder til, at vi snart får lov at komme i gang med at arbejde med noget af det, jeg har glædet mig til, lige siden jeg blev uddannelsesordfører, og at vi faktisk får lavet nogle forbedringer af nogle uddannelser, som skriger på reformer, modsat de uddannelser, vi i det seneste år har reformeret. Tak for ordet. **Spørger**: Tak for det. Mange af de konkrete initiativer, som ordføreren remsede op fra det udspil, der lige er blevet fremlagt, omkring meritoverførsel og efter- og videreuddannelse osv., lød interessante. Jeg kunne godt tænke mig at spørge SF's ordfører – og det gør jeg, fordi jeg ikke ved det: Hvad koster det udspil, som SF har fremlagt? **Ordfører**: Jeg må blankt indrømme, at jeg ikke kan huske de konkrete tal, men der er en rigtig flot taltabel. Det er selvfølgelig fuldt finansieret, for det siger min økonom jeg skal sørge for. Så på den måde er det jo et udspil, som bl.a. bliver finansieret af en meritreform. Det må vi jo være glade for, altså at noget af det, der faktisk kan være med til at finansiere det, er at skabe mere fleksible veje gennem vores uddannelsessystem. **Spørger**: Ordføreren sagde også, at den nemmeste måde at få flere til at tage en professionsbacheloruddannelse på, er at gøre arbejdsvilkårene for fagene bedre. Anerkender ordføreren ikke, at det, som regeringen har gang i nu med en ambition om sådan en historisk stor frisættelse kombineret med det vel største lønløft af nogle af de lavest lønnede grupper i den offentlige sektor, er noget af det mest ambitiøse, man i forhold til arbejdsvilkår har set i mange årtier i det her land? **Ordfører**: Jeg tror ikke, jeg sagde, det var det nemmeste; jeg tror, jeg sagde, det var det vigtigste. For jeg anerkender, meget i tråd med spørgerens spørgsmål, at det ikke er nemt at forbedre arbejdsvilkår, og de to ting er da store skridt på vejen. Det vil jeg gerne anerkende regeringen for. Der er ikke nogen tvivl om, at vi i SF synes, det er rigtig vigtigt, at der nu bliver taget hånd om hele lønproblematikken. Så det er noget af det, vi skal gøre. Jeg tror, vi skal gøre mere, men jeg tror ikke, det er nemt at finde dette mere.
[85854] **Spørger**: Tak. Jeg bliver nødt til at være ærlig og sige, at jeg synes, at Parti_B har haft en fuldstændig uacceptabel tilgang til den her smittespredning i de danske minkbesætninger. Altså, at man ikke har taget den sundhedsrisiko mere alvorligt, og at man ikke har reageret mere voldsomt på de mutationsfarer, som vi er blevet advaret om af Statens Serum Institut, synes jeg er under al kritik. Og hver gang vi fra Parti_Es side har forsøgt at få det til at handle om sundhed, forsøger Parti_B at dreje debatten over på fremtiden for det her erhverv og på, hvordan vi skal holde det i live. Men nu, hvor de borgerlige partier har brugt så meget energi på at kritisere det her forslag til vedtagelse, vil jeg egentlig gerne høre Parti_Bs holdning til det sidste. Ønsker Parti_B, at der sættes nye mink i verden, »hvis sundheds- og veterinærmyndighederne vurderer, at der er en uacceptabel smitterisiko forbundet hermed«? **Ukendt**: Hvis Parti_B havde haft regeringsmagten, er jeg helt sikker på, at den, der ville sidde ovre i ministerstolen, for længe siden ville have sagt: Hvad skal der til, for at vi får sikret fremtiden for minkproduktionen i Danmark i forhold til den situation, vi er i, herunder selvfølgelig tilvejebringelse af, at forholdene er i orden, så man kan sætte mink ind på et trygt, forsvarligt og også sundhedsmæssigt grundlag? Så var vi slet ikke kommet ud i den situation, vi er kommet i. Og det er jo så det, SF har bakket op om i forhold til Parti_A og regeringen, altså at vi overhovedet er bragt i den situation; det er jo en tilståelsessag, når det er, at SF skriver sådan et forslag til vedtagelse. Det er jo sådan indforstået, at man har den situation. Det skulle man jo aldrig have tilladt. **Ukendt**: Hvordan vil Parti_B sikre, at man ikke står i en situation, hvor der er risiko for, at de danske minkbesætninger bliver smittet? Det ville jeg rigtig gerne høre et svar på, for det kunne være enormt interessant. Grunden til, at regeringen ikke kan svare klart på, om der skal sættes nye mink i verden, er jo, at der er en sundhedsrisiko ved det, og at man ikke ved, hvad fremtiden bringer. Jeg vil meget gerne høre, hvis Parti_B har en idé til, hvordan vi kan sørge for, at vi stopper smitten fuldstændig. For mig at se er det meget, meget svært at gøre, hvis man fortsat vil have minkproduktion, især på det store niveau, som vi har i dag. **Ukendt**: Jamen jeg har ved flere lejligheder – og det skal jeg da gerne lige gentage – markeret, at vores prioriteter på det område har været forkerte. De skulle fra starten af – på et langt tidligere tidspunkt – have været sådan, at man ikke skulle slagte løs på raske minkbesætninger. Man skulle have fokuseret kræfterne på at få slået de nysmittede ned. Og nu, hvor vi er i den her situation, gælder det om at få fritestet så mange som muligt af de besætninger, som jo har været smittet, og som er på vej til at komme igennem det. Og så har jeg da også noteret mig – det går jeg da også ud fra at SF's ordfører har – det skræmmebillede, som SF jo maler op over for befolkningen, af, at det er fuldstændig forfærdeligt med smitte i forhold til befolkningen. Dér vil jeg da bare henvise til de eksperter, der siger noget andet.
[118312] **Ordfører**: Tak for ordet, og tak til SF for at fremsætte et rigtig godt forslag, som Parti_I naturligvis støtter op om og også mere til. Vi ønsker nemlig helt grundlæggende en omlægning af den animalske produktion for dermed at fjerne den underliggende årsag til de meget omkostningsfyldte sygdomsudbrud hos dyr, der er stuvet meget tæt sammen, hvad der derfor giver optimale betingelser for sygdomsspredning. Vi mener i Parti_I, at man skal have en bæredygtig produktion af et langt mindre antal dyr, både af hensyn til dyrene og deres velfærd og sundhed og selvfølgelig også af hensyn til menneskenes velfærd og sundhed. Vi har set og vi vil også fremover se udbrud af smitsomme virussygdomme i vores enormt store bestande af husdyr. Nogle af dem kender vi, nemlig de såkaldte zoonoser, som smitter fra dyr til mennesker, som bl.a. salmonella, covid-19 og fugleinfluenza, mens andre vil være nye varianter, som vi ikke kender endnu, og som vi ikke er forberedt på, og jeg behøver jo bare at sige covid-19, mink og pandemi. For øjeblikket følger Statens Serum Institut udbredelsen af fugleinfluenza i USA, som har spredt sig til besætninger af malkekøer i flere stater og til et menneske i Texas, og virusset er også fundet i mælk. Herhjemme blev store besætninger af kalkuner og æglæggende høns på både Sjælland og i Jylland aflivet i februar på grund af fugleinfluenza, og der er sikkert også tilfælde, som aldrig bliver anmeldt og registreret korrekt hos myndighederne. For det kræver, at dyrlægerne f.eks. også er opmærksomme på at se efter fugleinfluenza hos køer. WHO har udpeget antibiotikaresistens som en af de største nuværende trusler mod verdensbefolkningens sundhed, og et stigende og ukontrolleret forbrug af antibiotika i bl.a. dyreproduktionen fører til en lige så kraftig og ukontrolleret udvikling af resistente bakterier. Stordriften af dyr, der er stuvet sammen på alt for lidt plads, er både dyreetisk, sundhedsmæssigt og samfundsøkonomisk uforsvarligt, og indtil vi opnår det nødvendige politiske flertal for en grundlæggende omlægning af den konventionelle stordriftsproduktion af dyr, må vi jo lave regler, der sikrer, at regningen i tilfælde af store sygdomsudbrud ikke bare automatisk lander hos de danske skatteydere. Samtidig vil vi også sikre, at dyreproducenterne ikke skjuler sygdomsudbrud, men at de anmelder det til myndighederne, hvad jeg også hører at nogle her er bekymrede for. Jeg synes, det er positivt, at ministeren og ordførerne fra regeringspartierne er åbne over for, at vi drøfter det her videre i bl.a. veterinær- og fødevareforligsforhandlingerne, så jeg ser frem til de kommende drøftelser, og vi vil selvfølgelig gå ind til dem med en positiv indstilling. Vi bakker op om forslaget. **Spørger**: Tusind tak til ordføreren for talen, som jeg synes var rigtig god. Jeg var også særlig glad for, at ordføreren løftede blikket lidt og debatten lidt i forhold til at få nævnt, at en måde til at bekæmpe risikoen for spredningen af smitsomme sygdomme i vores samfund, også er at reducere det konventionelle dyrehold, og at de her produktionsformer, hvor man har rigtig mange dyr samlet på meget lidt plads, danner nogle ret lukrative vilkår for smittespredning. Det synes jeg er en vigtig del af debatten, som måske ikke har fyldt så meget, hvor det mere har været sådan noget med, at dansk landbrug er godt, og at vi skal sikre konkurrenceevnen og sådan noget. Så synes jeg, det er godt at få et indlæg, som også handler om nogle visioner for fremtidens landbrug. Så tak for det, og jeg vil, ligesom jeg hørte Parti_G om det, godt høre Parti_I, om man i de her forhandlinger vil være med til at prøve at se på, om vi kan få en form for model igennem. **Ordfører**: Ja, det vil vi selvfølgelig helt bestemt gerne være med til at støtte op om. Jeg synes netop også, det er vigtigt, at vi kigger på, hvad det er, der gør, at der kommer de her sygdomsudbrud, og det er jo forholdene for dyrene ude i mange landbrug. Når vi kigger på nogle af de besætninger, hvor man holder dyr på andre måder end majoriteten, f.eks. grise, som har meget mere plads, og som kan gå udenfor og gå rundt og boltre sig i mudder osv., så ser vi jo heller ikke de sygdomsudbrud på samme måde, som vi ser det i de her storproduktioner. **Ordfører**: Tak. Det er sket før, at der har været corona, fugleinfluenza, kogalskab, afrikansk svinepest, mund- og klovsyge, og det kommer til at ske igen, altså at der kommer til at opstå udbrud af farlige smitsomme sygdomme blandt de mange hundrede millioner af såkaldte produktionsdyr, vi har i store fabrikshaller i Europa, sygdomme, som vil tvinge os til at aflive et stort antal dyr af hensyn til folkesundheden og af hensyn til dyrene, eksporten eller muligheden for en fortsat produktion. I 1980'erne og 1990'erne blev der aflivet ca. 4 millioner køer for at stoppe kogalskaben, i 2001 måtte England aflive 6,5 millioner køer på grund af mund- og klovsyge, og i 2020 måtte vi her i Danmark aflive ca. 15 millioner mink. Det kommer til at ske igen, og det kommer til at ske igen, at landbruget mener, at skatteyderne skal betale regningen for den uomgængelige risiko, der er ved at have ekstremt mange dyr, sådan som vi har det i dag. I SF mener vi, at landbruget selv skal betale, altså at landbrugerne hver især eller i fællesskab må forsikre sig mod sygdomsudbrud, fuldstændig på samme måde, som de i dag forsikrer sig mod tørke, indbrud, brand og alt muligt andet, for det kan simpelt hen ikke være rigtigt, at skatteborgerne skal bære den finansielle risiko, som det medfører at stuve millioner af dyr sammen på meget lidt plads. For mig at se er det intet andet end en skjult statsstøtte, en skjult statsstøtte til et erhverv, der i forvejen er marineret i subsidier. Landbruget får penge af skatteborgerne for at slagte en ko, det hedder en slagtepræmie, landbruget får penge af skatteborgerne for at bruge plads, det hedder hektarstøtte, landbruget får penge af skatteborgerne til at markedsføre sine produkter, det gør de gennem det, der hedder promilleafgiftsfondene, landbruget får penge for ikke at sprøjte gift oven på vores drikkevandsboringer, det hedder frivillige aftaler om drikkevandsbeskyttelse, og landbruget er den eneste industri i Danmark, der ikke er omfattet af en CO 2 -afgift endnu. Det kan simpelt hen ikke være rigtigt, at vi også oven i det skal betale for deres sygdomsudbrud. Men vi fremsætter faktisk ikke kun det her forslag, fordi vi mener, at det er fair at bede landbruget betale selv, men vi fremsætter det også, fordi det er vigtigt at beskytte befolkningen mod farlige sygdomme. For så længe staten betaler, hvis noget går galt, så har landbrugerne et incitament til at spare på tiltag, der minimerer risikoen for smitte med f.eks. fugleinfluenza, og ikke nok med det, for en status quo skaber også en unfair konkurrence mellem de produktioner, der har masser af udbrud af smitsomme sygdomme, og dem, som ikke har det. Forskere har gravet rigtig meget i det her, og de har fundet frem til nogle ting, som jeg gerne vil dele med Folketinget. Grønsager får ikke fugleinfluenza, linser får ikke svinepest, og frugter får, så vidt vi ved, stadig væk ikke coronavirus, men den åbenlyse fordel ved en planteproduktion får producenterne ikke en økonomisk konkurrencefordel ud af. For når det animalske landbrug oplever sygdomsudbrud, så betaler borgerne bare for det. Er du som planteproducent måske så uheldig, at der går rust i dine kartofler, eller dine korn får meldug, så betaler du selv for den udgift, og hvis du er så uheldig at få flyvehavre, kan dine naboer endda sagsøge dig, hvilket vi har set eksempler på. Forskelsbehandlingen af forskellige producenter er slående, og jeg er jo nok også nødt til at bruge en lille smule tid på minken, der lige nu er estimeret til at koste Danmark 29,5 mia. kr. Der er mange grunde til, at beløbet er så højt, og det skal jeg ikke bruge en masse tid på i dag. Men den sag havde potentielt set meget anderledes ud, hvis erhvervet selv havde forsikret sig mod sygdomsudbrud. 29,5 mia. kr. er nogle dyre lærepenge, men det er jo kun lærepenge, hvis vi rent faktisk lærer noget af det. For ellers er det bare penge, og nu ved jeg godt, at jeg siger noget, der er helt vildt ekstremt, men måske bør vi lære, at det ikke er så god en idé at have helt vildt mange dyr på helt vildt lidt plads med optimale vilkår for smittespredning og så samtidig have indrettet lovgivningen sådan, at skatteborgerne hæfter for en kendt fare ved præcis den måde at holde dyr på. Jeg synes, vi er forpligtede til at sikre, at skatteyderne næste gang, det her sker, så som udgangspunkt ikke skal betale regningen. Argumentet for, at staten hidtil har ageret ubetalt forsikringsselskab for landbruget har været, at der ikke skulle være et incitament til at skjule sygdomsudbrud i produktionen, og det har mange også sagt i dag, og at man også var bange for, at der ikke var private selskaber, som var villige til at bære risikoen ved at forsikre det mod de helt store katastrofer, og det lyder jo sådan på overfladen som nogle sympatiske argumenter. Men vi har i SF haft en dialog med Forsikring & Pension om det her, og vi ved faktisk også, at regeringen tidligere har lavet en undersøgelse, og alt peger altså på, at der findes flere praktisk gennemførbare løsninger, hvor landbruget selv betaler regningen, og hvor de ikke har et incitament til at skjule deres sygdomsudbrud, og det kan tilmed også være meget alvorligt og ulovligt at gøre det. Vi har også gjort, hvad vi kunne for at formulere det her forslag på en måde, der gør det så spiseligt som muligt. Vi har ikke lagt os fast på en klar model, men vi har oplistet tre forskellige måder, man potentielt kunne gøre det på, og vi har foreslået, at alle partier bliver indkaldt til en drøftelse om, hvordan det kunne gøres. Alligevel er det, så vidt jeg kan høre, kun Parti_G og Parti_I, der kan støtte forslaget i dag, og det ærgrer mig lidt. For jeg synes, at fødevareministeren afviser det på et meget tyndt grundlag, og han fremhæver primært argumentet om incitamentet til at melde det, når der er et sygdomsudbrud. Men det incitament er der jo også, hvis man er tvunget til at forsikre sig, og man kun får en forsikringspræmie, hvis man melder det ind, og hvis der er tilmed er en hård straf for det, hvis der i ens produktion er en sygdomsspredning og man ikke melder det ind, så mener jeg altså, at det incitament er der. Derudover synes jeg, der er mange vilde argumenter i debatten. Parti_J snakker om, at vi ikke skal lægge byrder på erhvervet. Men man lægger jo heller ikke byrder på erhvervet ved at stoppe med at subsidiere det helt vildt, for man laver sådan set bare en ordning, der sikrer, at det her sker på markedsvilkår. Jeg er lidt skuffet over Parti_H. For jeg havde håbet, at de havde haft en lidt mere sådan klassisk liberal tilgang til det her, og jeg havde faktisk også forventet, at de her ville stå i en lidt svær situation, men mit indtryk er, at det er så vigtigt at støtte landbruget økonomisk, at det liberale principper forsvinder. Så er jeg også lidt ærgerlig over, at Parti_C ikke var her under debatten, for jeg kunne egentlig godt tænke mig at høre, hvad de mener. Når det er sagt, synes vi i SF i det hele taget, at debatten om smitsomme sygdomme i dyreproduktionen er alt for fraværende, i forhold til hvor alvorligt det er. I min indledende tale nævnte jeg den højpatogene, altså den meget dødelige, fugleinfluenza H5N1. Den har nu spredt sig til 39 kvægbesætninger i ni amerikanske stater, og de her spredninger er ekstremt bekymrende for forskere overalt i verden. For når fugleinfluenzaen muterer på en måde, der gør, at den kan smitte pattedyr, så kommer det også tættere på, at den på et tidspunkt potentielt kan smitte fra menneske til menneske, og så kan det starte en ny pandemi. Risikoen for fremtidige epidemier er det i hele taget i vækst, og ifølge FN's miljøprogram er der fem centrale faktorer bag risikoen for en øget spredning af zoonotiske sygdomme, nemlig afskovning og et pres på naturen, antibiotikaresistens, en intensiv produktion af landbrugsdyr, klimaforandringer og så det, at der er en ulovlig eller en svagt reguleret handel med vilde dyr. Var det ikke på tide, at vi så lidt på nogle af de her årsager og gennemførte noget lovgivning i det her land, der forebygger fremtidige epidemier? Lige nu synes jeg bare, at vi venter på, at det sker igen, og at vi betaler landbrugets udgifter, hver gang uheldet er ude. Jeg er glad for, at ministeren er villig til at drøfte det her i fødevare- og veterinærforhandlingerne, og at vi kan se på, om der er en mulighed for at lande en eller anden form for model. Det vil vi meget gerne i Parti_E, og jeg er også glad for, at nogle af mine kolleger på venstrefløjen vil hjælpe med til det. Tak for en god debat, og tak for ordet.
[108446] **Spørger**: Tak for det. Jeg får sådan lidt flashback til, da Parti_F ikke ville afskaffe revselsesretten og mente, at det at kunne slå sine børn ikke var noget, man fra politisk hold skulle blande sig i. Jeg vil bare høre: Hvad mener Parti_F vi skal gøre ved, at der er et problem, i forhold til hvem der får mulighed for at kunne få barslen? Og hvad mener Parti_F om, at vi nu ser, at flere overenskomster – og andre ting, som har indflydelse på, hvor meget barsel man kan få – skaber nogle bedre muligheder? Ser Parti_F ingen muligheder eller noget positivt i, at vi faktisk laver nogle rammer, der understøtter, at far får adgang til barsel? **Ordfører**: Først vil jeg sige, at jeg tager dyb afstand fra folk, der slår deres børn, og Parti_F mener ikke på nuværende tidspunkt på nogen som helst måde, at det ikke var godt, at man afskaffede revselsesretten. Så der er jo også nogle ting rent historisk. Det er jeg bare nødt til at sige til at starte med. Vi har så en generel holdning om, at den danske stat ikke skal diktere, hvordan man indretter de huslige pligter – det var faktisk noget, der også kom fra en tidligere Venstreordførers side. Nej, vi mener sådan set, at det må være op til familierne selv at indrette sig, som de vil. Der er nogle områder, hvor samfundet er indrettet på en bestemt måde. Hvis man som familie ønsker, at far skal have mere barsel, drøfter man sig forhåbentlig frem til det far og mor imellem og tager en snak med sin arbejdsgiver. Så kan det være, at der også er noget overenskomstmæssigt, hvor arbejdsmarkedets parter skal gå ind og snakke sammen, i forhold til at man selvfølgelig skal bevilge det, hvis der kommer en far og gerne vil have barsel. Jeg mener simpelt hen bare ikke, at vi skal diktere, hvordan familierne skal indrette deres liv. Jeg synes, det er en fuldstændig forkert vej at gå. **Spørger**: På den måde er det jo positivt, at historien kan udvikle sig. Jeg håber også, at Parti_F kommer til at skifte mening også på det her punkt. For noget af det, der har ændret sig, er jo også fars rolle, fars rolle i familielivet og børnelivet og også mænds rolle i samfundet. Og det at ville tage barsel ville nogle måske grine af tidligere, altså hvis man som mand sagde: Jeg vil gerne tage barsel. Der er rigtig mange ting, som har ændret sig. Det, der jo bl.a. har været problemet, er, at hvis man har villet tage den snak, som ordføreren siger, med sin arbejdsgiver, så er flere blevet afvist. Det er jo det, der er problemet med strukturel ulighed. Du kan ikke bare alene vælge at ville ændre det. **Ordfører**: Jeg synes, det her er sådan en lidt speciel debat. Det må jeg indrømme. Strukturel ulighed? Nej. Vi er et af de mest lige samfund overhovedet, og så må det jo være op til den enkelte at argumentere over for sin arbejdsgiver for, at man skal have noget barsel. Det synes jeg sådan set er fuldstændig logisk. Hvis vi skulle bruge den argumentation, var der jo vildt mange ting, som vi skulle tage stilling til herinde i Folketinget, f.eks. huslige pligter og alt muligt andet. Det mener nogle ordførere tilsyneladende. Der mener jeg simpelt hen, at Folketinget skal træde et skridt tilbage. Vi kan lovgive om rigtig mange ting, men vi skal dæleme ikke lovgive om, hvordan familierne indretter sig derhjemme.
[107896] **Spørger**: Det er rigtig godt med tro og håb osv. Virkeligheden er, at Danske Banks udledninger som følge af deres investeringer svarer til cirka hele Danmarks udledninger. Så der er rigtig, rigtig lang vej til, at den danske finansielle sektor bidrager til at nå verdens klimamål. Det er virkeligheden. I går havde vi nogle diskussioner om forbrugernes rettigheder. Mener ordføreren ikke, at det er rimeligt, at man som forbruger i danske pengeinstitutter har en mulighed for at vælge de institutter, der faktisk er mest vidtgående? Og problemet nu er, at det er frivilligt. Det vil sige, at de hver især kan lave en klimaplan og på den måde, de ønsker det. Og som forbruger kan det være meget svært at gennemskue, om det her mål om neutralitet i 2050 rent faktisk er underbygget af handling. Ved at få lovgivning, som man har i Frankrig og andre steder, om det her, så vil man som forbruger kunne sammenligne de forskellige pengeinstitutter og vælge dem, som rent faktisk har planer, og som man tror på lever op til det her og gennemfører dem. Hvorfor skal forbrugerne ligesom holdes hen i det uvisse omkring det her? **Ordfører**: Det vil jeg gerne svare spørgeren på. Det mener jeg bestemt ikke forbrugerne bliver. Der ligger nu forhandlinger i EU, vi løfter i flok, det batter, når flere lande går sammen, der kommer forordninger på det her område, som alle virksomheder inklusive den finansielle sektor skal indrette sig efter. Så jeg er ganske fortrøstningsfuld over for, at de danske forbrugere bl.a. har mulighed for at lave en sortering i, hvilket pengeinstitut man ønsker at anvende, hvis man selekterer efter deres klimaplan. **Spørger**: Hvad er det for nogle forhandlinger i EU, ordføreren taler om, som skulle sikre, at de danske pengeinstitutter skal levere den type klimaplan, som ligesom redegør for, hvordan man vil leve op til Parisaftalens mål? Og hvornår forventer ordføreren at de er ført frem til noget, som vil blive gældende i Danmark? **Ordfører**: Som spørgeren fra Parti_G også selv er klar over, pågår de forhandlinger allerede. Så jeg tænker, at det er inden for en overskuelig fremtid. Nærmere kan jeg ikke komme.
[101079] **Spørger**: Tak. Jeg vil gerne sige et par ord om afmagt, om håb og om handling. Jeg havde indtil forleden ikke hørt om Butja i Ukraine, men billederne af kun nødtørftigt tildækkede massegrave, de mange likviderede i gaderne og husene har nu for altid indskrevet Butja som et af de mørkeste kapitler i moderne europæisk historie. Den by, jeg indtil for nylig ikke havde hørt om, og hvor menneskene bare for få uger siden levede et stille og fredeligt liv, har nu indskrevet sig i historiebøgerne som et af de mørkeste steder i europæisk civilisation siden Srebrenica. Vi har ingen grund til at tro, at Putins brutale og næsten nådesløse tropper ikke har gjort og ikke fortsat gør det samme mange andre steder i Ukraine. Putins brutalitet og krigsforbrydelser er mere end konkrete. Men det er også ondskabens konkrete manifestation af noget mere abstrakt, nemlig angrebet på selve tanken om den moralske struktur, vi troede var gældende i Europa. Civilisationen er et tyndt lag fernis. De billeder, vi forleden fik fra Butja i Ukraine, fylder mange af os med lige dele rædsel og vrede og afmagt, for uanset hvor meget lyst man kunne have til at sende alverdens bomber ned over Putin, ved vi også, at det er vores – politikere i Vestens – lod ikke at udløse tredje verdenskrig. Det ansvar og den byrde påhviler Vestens ledere, hvor tungt det end er ikke at kunne gribe mere direkte ind. Man siger, at håb ikke er en strategi, og det er sandt. God opførsel skåner ikke nogen fra bødlers og bøllers brutalitet. Lønlige håb om fred, nedrustning og dialog skåner ingen, når først verdenshistoriens krigsmaskiner sættes i bevægelse. Ikke desto mindre har vi brug for håb, og menneskets historie bærer da også på lige så mange eksempler på mennesker, der rejser sig igen og bygger op, hvor andre har væltet og ødelagt. Men håb har også brug for at blive konkret; håb har brug for at blive omsat i handling – handling, der tager os væk fra afmagten, handling, der løfter os over det fromme håb, handling, der løfter os fremad og udvirker en reel forandring. Derfor står det mig også ganske klart, at det, vi har set fra Butja, må have en meget naturlig konsekvens. Som Ordføreren sagde før, må og skal vi lukke for al import af olie og gas fra Rusland øjeblikkeligt med de omkostninger og konsekvenser, Europa vil skulle bære. Vi må solidarisk EU- og NATO-landene imellem deles om de muligheder, der er for at sikre boliger og virksomheder energi. Vi kan ikke fortsætte som nu. Vi må og skal slukke for pengestrømmen til Putin, også selv om vi vil opleve knaphed i en periode. Vi skal have gang i det, som Robert Habeck fra SF's søsterparti i Tyskland har kaldt frihedsenergi, og at alle vedvarende energityper kommer i gang. Vi skal også acceptere en række kompromiser i et par år, men vi skal have gang i frihedsenergien for Ukraines skyld og for vores egen skyld. Tak. **Spørger**: Tak for endnu en meget, meget flot tale fra en af Folketingets partiledere. Jeg glæder mig over, hvordan vi evner at arbejde sammen i de her meget, meget svære spørgsmål, og er også glad for, at det bliver sagt fra SF's side, at herfra står dilemmaerne jo så i kø. Og der er en ting, jeg godt kunne tænke mig at spørge ind til. En af grundene til, at vi i hvert fald endnu ikke har kunnet få så meget vedvarende energi, som vi egentlig gerne vil have, er jo, at der ofte er meget lange ansøgningsperioder. Der kan være klageadgang, og der kan være forskellige miljøhensyn, og jeg har indtil nu sådan set anerkendt det hele, men hvis vi skal producere meget mere vedvarende energi, anerkender SF så, at vi nok også kommer ind i nogle dilemmaer der? **Ukendt**: Jeg er ikke i tvivl om, at vi kommer til at diskutere det her. For hvis vi vil opsætte landvindmøller; hvis vi vil opsætte flere vindmøller til havs; hvis vi vil lave mere biogas, for at nævne eksempler på noget af det, som vi har brug for, eller for den sags skyld flere solceller, kommer vi også til at diskutere behandlingstiden. Derfor har det faktisk været ret vigtigt for SF at kigge på, om vi kan få det endnu hurtigere igennem systemerne og få noget bureaukrati afskaffet. Men jeg vil stadig væk også sige, at det er vigtigt for os, at vi inddrager lokalbefolkningen i de høringsprocesser. Vi kan godt gøre det hurtigere, mere smidigt – det er vi villige til – men vi skal også have nogle balancer i det. **Ukendt**: Jamen det er jeg jo enig i. Balancerne er vigtige, og lokal inddragelse, som det også blev sagt fra Parti_Is side før, er også utrolig vigtigt. Men jeg tror, at uanset vores opbakning til balancerne og at vi gerne vil have alle ordene med, havner det på et tidspunkt på vores bord. Hvis vi vil have meget mere vedvarende energi i Europa, hvis vi vil frigøre os reelt fra den russiske gas, skal vi jo opføre så mange solenergianlæg, så mange landvindmøller og så mange havvindmøller på så kort en periode, at vi sikkert kommer til at gå på kompromis med flere forskellige ting. Og der håber jeg bare, at vores ønske om at komme af med den russiske gas strækker hele vejen, også når vi skal til at træffe de lidt svære beslutninger. **Ukendt**: Nu har SF siden 1970'erne faktisk stået på den side om, at vi skulle investere i vedvarende energi, og har også været opmærksom på, at det ikke kun handler om klimaet, det gør det også, og miljøet, det gør det også, men at det sådan set også handler om sikkerhedspolitik, og det har vi i virkeligheden glemt lidt i diskussionen i Danmark. Derfor er vi selvfølgelig klar til at give den fuld gas og også kigge på den grønne energi – som sagt: Det er frihedsenergi.
[110856] **Spørger**: Tak for det. Som ordføreren siger, skal vi ikke tale forskellighederne op. Men jeg bliver alligevel nødt til at reagere på det, når jeg så hører, at Parti_C lige står og taler om tolkebistand. For så er der alligevel lidt en forskellighed, vi bliver nødt til at adressere. For hørte jeg ordføreren fra Parti_A sige, at Parti_A ser ind i, at der er en lempelse i forhold til tolkebistanden? For det er jo ikke billigt. Det ved vi, og det vil være rimeligt nok, at vi stiller nogle krav om, at folk, der faktisk har været i Danmark i ret mange år, inden tolkebistanden bliver fjernet fra dem, måske så også selv tager et initiativ til at lære så meget sprog, at skulle de blive syge, kan de gøre sig forståelige på et dansk hospital. Men var det en lempelse, jeg hørte Parti_A lægge op til lige der? **Ordfører**: Jeg synes rent faktisk, at jeg fik svaret fuldstændig det, som ordføreren egentlig også siger er intentionerne bag det. Vi har i øjeblikket et tolkegebyr, og jeg gav også udtryk for, at der, når man kommer til Danmark eller man har været her i mange år, skal stilles nogle krav. Og jeg præciserede så også, at man, hvis man kommer ind og har akut behov for hjælp i sundhedsvæsenet, selvfølgelig får den hjælp, der skal til. **Spørger**: Godt, der er et andet spørgsmål. For nu har vi jo siddet i regionen, og selvfølgelig er vi også nødlidende i Region Nordjylland, men jeg vil også sige, efter at have siddet i byrådet, at det i forhold til sundhed er et forholdsvis nemt budget at lave, fordi der bliver tilført ret mange penge. Noget, vi har opdaget i Nordjylland, er jo faktisk, at vi nærmest aldrig har haft flere læger, men at vi heller aldrig har oplevet, at de var så lidt effektive. Og det er ikke, fordi jeg siger, at de ikke laver noget, men vi har måske en tendens til at prioritere, at de så skal læse en ph.d., og at de også skal forske lidt. Var det måske ikke en idé at se ind i, at vi prioriterede avancementmulighederne, også for læger, der bare er rigtig gode læger og håndværkere? **Ordfører**: Jeg synes jo, at det tjek, som sundhedsministeren fik lavet kort tid efter sin tiltrædelse, gav et tydeligt billede af situationen i sundhedsvæsenet, både i forhold til antallet af personale og produktivitet, og det var en øjenåbner for rigtig mange. Jeg synes så til gengæld også, at der er taget gode initiativer, både i forhold til strukturkommissionen og i forhold til akutplanen. Så jeg synes, der er noget at kigge ind i. Men Robusthedskommissionen kommer jo også med et billede af det og nogle anbefalinger til, hvordan det er, man skal udnytte den arbejdskraftressource, der er, så vi får leveret den mest direkte behandling, pleje og omsorg til patienterne.
[113599] **Spørger**: Tak for det. Jeg kan høre, at der opstår nye alliancer her i aften. Parti_F og andre er ved at forlove sig med hinanden her. Jeg vil godt lige høre ordføreren om noget. Kan ordføreren ikke have en bekymring for, at der er særinteresser i en kommune, f.eks. hvis nogen ikke vil have en genbrugsplads? Så får man lige samlet nogle borgere til at skrive under på det. Det bliver man så enige om, og det bliver der så flertal for. Efterfølgende skal kommunalbestyrelsen så finde ud af alligevel at placere en genbrugsplads. **Ordfører**: Det er en regulær indvending, for det diskuterer man jo selvfølgelig også i Schweiz. Man har igennem de sidste årtier set, at de store organisationer går sammen med hinanden for at lave sådan et borgerdrevet forum, der så indsamler underskrifter for at sætte den politiske proces under pres. Der er det ikke så meget borgerne, der reagerer spontant. Så det er fuldstændig rigtigt, men det kan man jo håndtere. F.eks. er det i Schweiz forbudt, at politiske partier bedriver underskriftindsamling. Så jo, selvfølgelig, det er jo ikke sort-hvidt. Det hele er ikke lysegrønt. Der vil altid være nogle farer, men jeg tror, at det positive element er større end det negative element ved borgerdrevne folkeafstemninger. **Spørger**: Hvor mange borgere skal ligesom skrive under, hvis man gerne vil have en folkeafstemning? Jeg er jo bange for, at det her er en åben vej for populisme ud over alle grænser. For mig er drivkraften i politik jo, at vi har et helhedssyn. Deler ordføreren det, altså at man har et ansvar for både populære og upopulære beslutninger i en kommunalbestyrelse? **Spørger**: Det kommer jo an på, hvor mange man vil have – jo højere tærskler, jo færre får man. Der skal f.eks. være 50.000 underskrifter til et borgerforslag. Det kunne man sætte til 100.000, hvis det var på nationalt plan. For en kommune ville jeg anbefale, at det var mellem 2 og 10 pct.. Det skal nok være i det lag, for det skal også være så alvorligt, at borgerne virkelig er så irriterede, at de skriver under, og så alt ikke bare kan komme til afstemning, men det kan man jo diskutere ved en fremtidig behandling.
[113605] **Ordfører**: Tak for ordet. Jeg vil først og fremmest understrege, at vi i Moderaterne mener, at borgerdrevne folkeafstemninger på kommunalt niveau kan være et glimrende værktøj og en fantastisk måde at styrke demokratiet på ved at inddrage borgerne i beslutningsprocesserne. For mig er det en smule komisk, at vi lige har behandlet B 23 og vi nu er i gang med F 11; B 23 var et forslag, der gik ud på at begrænse stemmerettighederne for nogle borgere ved de kommunale og de regionale valg, men nok om det. Selv om der er mange gode grunde til borgerdrevne folkeafstemninger i kommunen, er der også en bagside af medaljen. Der er en række udfordringer, som jeg tillader mig at skitsere. For det første er der tale om en praksis, der er forbundet med store omkostninger og et stort bureaukrati. At afholde folkeafstemninger er en ressourcekrævende proces, og det er ikke altid, kommunerne har de nødvendige midler. For det andet er der også en risiko vedrørende afstemningerne, f.eks. omhandlende økonomi. Forestil jer, at borgerne skal afgøre et spørgsmål om politikker af økonomisk karakter, f.eks. at afsætte flere penge til børnepasning eller ældrepleje. Det kunne slå bunden ud af kommunekassen og have store konsekvenser. Samtidig vil det være en kæmpe udfordring for det kommunale selvstyre. Det er ikke altid, at flertallet er de bedste til at træffe komplekse beslutninger, især når det kommer til budgetmæssige prioriteringer. Det er derfor, vi har opbygget vores demokrati, så det netop er repræsentativt. Det er derfor, vi vælger nogle, der kan repræsentere os. Det skal som regel være nogle, der har kapacitet til at sætte sig ind i det komplekse stof samt har modet til at træffe de nødvendige og måske til tider upopulære beslutninger på vores vegne. Selv om det kan styrke demokratiet, kan det også være med en vis risiko for, at borgerne træffer beslutninger uden tilstrækkelig indsigt eller overvejelse. Det kan sågar resultere i beslutninger, der ikke nødvendigvis tjener samfundets interesser, fordi den store masse på sigt måske taber interessen for at deltage ved folkeafstemninger. Endelig er det vigtigt for mig at påpege, at selv om borgerdrevne folkeafstemninger kan have en positiv effekt på borgernes dagligdag og interesse i politiske spørgsmål, er der mange, der allerede har mulighed for at deltage i de demokratiske processer og samtaler lokalt. Der er lokale råd, møder og andre inddragelsesmetoder, som i forvejen giver borgerne en stemme og en mulighed for at påvirke beslutninger i deres nærmiljø. Jeg vil vende tilbage til der, hvor jeg startede, og sige, at i Moderaterne støtter vi ikke initiativet, der kan føre til borgerdrevne kommunale folkeafstemninger, men vi støtter, at man styrker demokratiet lokalt og sikrer en inddragende beslutningsproces, f.eks. at vi fokuserer på at styrke de lokale institutioner og skabe større rum for den demokratiske samtale. Med dialog og inddragelse føler vi os hørt. Tak for ordet. **Spørger**: Tak for det. Det er jo dejligt med Moderaterne, for man kan i hvert fald være helt sikker på, at de siger to forskellige ting, hvis de kommer op på talerstolen to gange efter hinanden. I forbindelse med det sidste forslag stod Moderaternes ordfører og sagde, at, hvis der er noget, der er godt for, at man ligesom engagerer sig i lokalsamfundet, så er det, hvis man deltager i valg. Og nu står Moderaterne og siger, at man endelig ikke må deltage i valg i lokalsamfundet, for det kan de der borgere slet ikke forstå, og at vi der skal have nogle meget vidende politikere ind, som så kan tage de hårde beslutninger. For gud forbyde, at borgerne vælger at sige, at de ikke har lyst til at lukke et plejehjem, hvis det nu så rent faktisk kræver, at politikerne skal sætte sig ind i at finde ud af, hvor man ellers skal finde pengene. Så kender man Moderaterne igen, og det er dejligt, at den nye ordfører så hurtigt er kommet ind i rytmen med at være Moderaternes ordfører. For hvis man bare er helt sikker på, at man, hver gang man er på talerstolen, siger nogle forskellige ting, så går det aldrig helt galt for Moderaterne, kan jeg forstå. Men vil man ikke lige forklare det for sådan en nordjyde som mig, for jeg bliver jo forvirret, Altså om man mener, at det er godt at være politisk inddraget lokalt, eller om man mener, at det er skidt at være politisk inddraget lokalt? **Ordfører**: Jeg er ked af, at du opfatter det forskelligt, for jeg synes egentlig, jeg mener det samme. Det handler jo om hele det her med nærmiljøet og demokratiet, som vi vil drive, og man har jo i dag masser af muligheder for at lave folkeafstemninger, som dog kun har en politisk forpligtelse. Det kan man jo stadig væk gøre i dag, og der er jo masser af borgermøder og alle mulige andre måder at lave lokalpolitik eller lokaldemokrati på. **Spørger**: Når man har været i lokal- eller regionspolitik, ved man, at der ikke er noget, som det er så sikkert kommer på dagsordenen, som at vi skal have mere borgerinddragelse. For det siger alle politikerne rundtomkring jo op til et valg, hvorefter de nedsætter et eller andet nævn og de så helst ikke vil snakke ret meget mere om det. For jeg har selv siddet i en kommunalbestyrelse, og er virkeligheden ikke, at man har alle redskaberne? Jo, det har man faktisk, og man kan faktisk udskrive alle de lokale afstemninger, som man vil udskrive. Det eneste, der sådan i min erfaring står i vejen, er, at politikerne i selve valgperioden ikke har ret meget lyst til at høre på ret mange andre end dem selv. Op til valget vil de gerne – det er jeg enig i – give folk lige nøjagtig det, de peger på. Det er min oplevelse, og jeg bliver stadig væk bare lige nødt til at spørge Moderaterne: Ønsker I mere inddragelse i lokaldemokratiet, eller ønsker I ikke mere inddragelse? **Ordfører**: Ja, vi ønsker mere inddragelse i lokalmiljøet, men det skal ikke være via borgerrettede folkeafstemninger. Det mener vi ikke er vejen frem. Vi er bange for, at folk kører træt i alle de afstemninger. Vi skulle hellere styrke det, sådan at vi får højere stemmetal og en højere stemmeprocent til de lokale valg og regionsvalgene.
[123105] **Spørger**: Tak for det. Nu er Ordføreren jo også formand for Retsudvalget og er derfor rigtig meget inde i alt, der vedrører retspolitik. Jeg vil høre ordføreren: Mener ordføreren, at det ville være et helt utidigt brud på magtens tredeling og armslængdeprincippet og alle de høje moralske principper, som nogle partier og kulturministeren i dag dækker sig ind under, hvis kulturministeren henvendte sig til henholdsvis Kunstakademiet og Statens Kunstfond og sagde: Det der med at klassificere ulovlige handlinger som kunst, kan vi ikke som stat sanktionere, og at det her med at give danske skattekroner til ulovlige handlinger heller ikke er noget, vi som stat kan stå inde for? Ville det være et helt utidigt brud på de principper, som kulturministeren nævner? **Ordfører**: Nej, jeg mener faktisk, at det ville ligge inden for rammerne af vores grundlov i hvert fald, for vores grundlov tilsiger jo netop, at den udøvende magt har nogle grænser for, hvordan den må agere. Noget af det, den reelt set ikke må, er at tilskynde til ødelæggelse af ejendom, udøvelse af hærværk og lignende, fordi den skal beskytte den private ejendomsret og endda også beskytte statens interesser. Og så er spørgsmålet jo, om statens interesser ifølge kulturministeren er, at man yder midler til ødelæggelse af statens ejendom, eller at man gør det modsatte. Og der vil jeg jo mene, at det modsatte burde være i statens interesse. **Spørger**: Kunne man sige, at kulturministeren nærmest har en grundlovssikret forpligtelse til at tage vare på, at statslige skattekroner ikke går til ødelæggelse af statens ejendom? **Ordfører**: Det mener jeg at den udøvende magt generelt har. Det er ret fastslået i grundloven. Så hvis man ikke går ad det spor, at man mener, at man skal forsvare statens ejendom og heller ikke borgernes sikkerhed, så er det jo klart, at man kan komme ud på alle mulige vildfarelser. Men i det her tilfælde er vi ude i, at man netop burde have lavet en eller anden form for som minimum meget skrap stillingtagen til spørgsmålet  om, om man har forstået sin opgave ude i den udøvende magt.
[124476] **Spørger**: Tak. Altså, jeg forstår heller ikke logikken i den socialdemokratiske ordførers argumentation. Lad os nu antage, at det er rigtigt, at de der 7 kr. eller 7,5 kr. har en stor betydning for, hvor folk placerer sig – det tvivler jeg på, men okay, lad os bare sige det. Det er udgangspunktet. Så lægger København 7,5 kr. på. Men turisterne kan undgå den afgift ved i stedet for at få et hotel i Hillerød eller i Frederikssund eller kan for den sags skyld tage til vestkysten. Hvordan vil det svække turismen ude i landdistrikterne, at man lægger en afgift i København? Jeg forstår det ikke. Og det andet spørgsmål, jeg har, er: Hvad er det, som den socialdemokratiske gruppe på Københavns Rådhus ikke har forstået? **Ordfører**: Tak for det. Jeg skal forsøge at forklare mig nærmere her. Nu er det jo ikke min opgave i den her henseende at stille spørgsmål, men spørgsmålet tilbage til Parti_Gs ordfører er, hvorvidt Parti_Gs ordfører kan sige, at man ikke også vil bruge muligheden i Hillerød, såfremt det bliver en mulighed her. Som jeg læser beslutningsforslaget her, er det alle kommuner i Danmark, der får muligheden for at lave den her afgift. Derfor kan man jo ikke sige, at det så kun er København, der vil komme til at gøre det. Det ved vi sådan set ikke, for det er alle kommuner, der får muligheden for det. Når det er sagt, er det op til mig at fremlægge den socialdemokratiske linje herinde fra Christiansborg. Og det er sådan, at i Parti_A – og det synes jeg jo er dejligt – er vi et stort, bredt parti med plads til mange forskellige holdninger, så den diskussion tager jeg også gerne med mine partifæller på borgerrepræsentationen i København. **Spørger**: Det er jo op til Hillerød, om de vil gøre det, og hvis de så lægger 5 kr. på, kan folk placere sig i Frederikssund eller på vestkysten eller i Billund, for i Billund vil ordføreren jo sørge for at den afgift ikke kommer. Det vil altså styrke turismen i provinsen. Så er der det der med den socialdemokratiske folketingsgruppe i forhold til borgerrepræsentationen. Altså, borgerrepræsentationen har jo henvendt sig til os via ministeren eller er på vej til det. Så har man vel en diskussion. Og jeg spørger bare i al beskedenhed: Hvad er det, Parti_A på Københavns Rådhus har misforstået? **Ordfører**: Nu synes jeg, ordføreren afslører sig selv lidt ved at sige, at det kan man netop godt gøre i Hillerød. Og ja, det er jo rigtigt. Det kan man gøre i Hillerød. Man kunne også vælge det i Frederikssund, og sådan kan vi blive ved med den her sjove leg. Det understreger sådan set bare den udfordring, der er ved det beslutningsforslag, der ligger her. Alle kommuner vil få mulighed for at pålægge den her afgift. Det er et faktum. Og jeg tager meget gerne en yderligere dialog med mine partifæller på borgerrepræsentationen i København omkring det her, men jeg er også helt sikker på, at vi ikke ville være enige. Men derfor er det jo godt, at vi kan diskutere tingene.
[80190] **Spørger**: Jeg deler ikke hr. Jens Rohdes opfattelse af, at der ikke kan skaffes en masse penge, som et bredt, bredt flertal af landene i EU vil være enige om kan skaffes inden for det nuværende budget. Jeg tror, at de fleste er ligeglad med, om Bornholm får en skibakke. Jeg tror, at alle lande, for det har de udtrykt, undtagen et enkelt land, synes, at det er en udmærket idé at stoppe rejsecirkusset mellem Strasbourg og Bruxelles. Det er noget, der koster 1 mia. kr., så jeg tror, at der er masser af penge at hente – og jeg skal komme med mere om det i min tale – inden for budgettet, hvis man ønsker det. Men lad os bare tage udgangspunkt i hr. Jens Rohdes synspunkt. Der er brug for flere milliarder for at smøre systemet og få en aftale, der er god, igennem. Så kommer spørgsmålet jo bare: Hvem skal betale de flere milliarder? Altså, nu har vi jo lige siddet i finanslovsforhandlinger sammen med regeringen, hvor der efter en hård, hård kamp blev tilkæmpet omkring 3,5 mia. kr. til forbedringer på den offentlige velfærd, til børnene osv. Det er jo mindre end det, der skal gives mere til EU næste år, så hvor skal pengene komme fra? **Ordfører**: Men det er jo igen den der sjove bogholder, og det er jo så ømt, at jeg næsten bliver rørt til tårer, når Parti_G lige pludselig også vælger at lyde som en flok lommeregnerliberalister. Det er jo meget rørende. Sagen er jo den, at vi ikke argumenterer for, at der ikke skal prioriteres. Vi er jo også med på 1-procentsmålsætningen, men vi mener, det er dumt at true med et veto, hvis det er sådan, at man lægger sig på 1,03. For Kommissionens udspil tager jo udgangspunkt i nationalstaternes rådserklæring fra Rom 2017, og så vurderer man, hvad opgaverne er, og hvad de koster, og hvis man vil have 10.000 grænsevagter, koster de nogle penge. Og ja, selvfølgelig er en polak da ligeglad med, om der er en skibakke på Bornholm – det er sådan et sjovt eksempel, der altid bliver nævnt – men det er jo et spørgsmål om, om polakken er ligeglad med, om de får regional- og strukturfondsmidler til at fremme deres beskæftigelse. Det tror jeg næppe. Og til det med Strasbourg: Jamen det kræver jo bare, at vi laver en traktatændring, før vi kan ændre de der tåbelige rejser, og det er der jo ikke nogen der vil være med til – der er jo ingen, der vil åbne traktaten. **Spørger**: Nu er jeg slet ikke inde på spørgsmålet om veto eller andet, nu er jeg inde på spørgsmålet om politiske holdninger, og vi hørte jo tidligere, at da vi fik en rabat i EU, blev den brugt til skattelettelser til de rigeste i Danmark. Nu er der lagt op til, hvis det er det forslag, der ligger på bordet og forhandles i øjeblikket, at Danmark skal betale over 5 mia. kr. mere til EU. Kunne vi så i det mindste ikke blive enige om, at når vi får nedsættelse, er det de rige, der får, men når vi så skal betale mere, er det også de rigeste, der skal betale? Kan vi ikke få en aftale her om, at det ikke skal ramme almindelige lønmodtagerindkomster? **Ordfører**: Jeg kan ikke stå her og forhandle en finanslovsaftale på vegne af Parti_C. Det ved Spørgeren jo alt om. Det kan jeg ikke. Men jeg er sådan set enig i udgangspunktet. Derfor synes jeg sådan set, at det er meget fint, hvis man i stedet for hele tiden at diskutere rabatter og kontingenter åbnede for større egenindtægter til Det Europæiske Fællesskab på en række områder, og der kunne man så ganske passende lave en udmærket progression. Det ville jeg da synes var både solidarisk og fint og i øvrigt også mere transparent end det system, vi har i dag.
[80786] **Spørger**: Tak. I Parti_C har man jo længe talt for den her omlægning, og det skal man selvfølgelig også være velkommen til. I forhold til konverteringen af den måde, man tanker i Danmark, vil jeg sige, at ordføreren selv var inde på det, altså at det ligger lige til højrebenet, i forhold til at mange af elbilerne er så langt fremme i forhold til så meget andet. Der giver det god mening på persontransport, men på godstransport er det straks et lidt andet billede, fordi man ikke rigtig har et overblik over, hvad der egentlig teknologisk set viser sig om f.eks 10 år, og hvad det mest optimale er i forhold til at nå op på et rimeligt brændstofforbrug på nye energityper på tunge lastvognstog osv. – jeg tænker specielt på udvikling af brintteknologi og selvfølgelig også på forskellige gastyper. Men en fossilfri transportsektor fordrer i hvert fald en ombygning til en helt ny infrastruktur i forhold til tankkapacitet osv., som man jo slet ikke kender i dag, og man er altså ikke begyndt på den. Bekymrer det ikke Parti_C, at man har travlt med at fortælle om, at tingene skal konverteres, altså det, man putter i tankene, men at man ikke rigtig kan byde ind med noget, i forhold til hvordan man så skal komme i gang med konverteringen af alle de her tanksystemer, som vi jo uomtvisteligt kommer til at skulle se på, både når det gælder at finde en proces, men ikke mindst også økonomi? **Ukendt**: Man kan sige, at den allerførste meget store opgave, vi har i forhold til infrastruktur, jo er ladestandere, altså det er, at man faktisk kan få ladet sin elbil op i hele landet, og at man kan få turboladet de steder, hvor der er flere mennesker til at bære sådan en investering. Så er der spørgsmålet om biogassen, som vi kigger på i dag. Der har vi jo faktisk sammen med Parti_B, tror jeg, taget spørgsmålet op, om kan det være, at vi faktisk skal tage noget af den her biogas og lave en infrastruktur, som kan føre den direkte i bilerne. Men det er jo et sted, hvor der ikke er viden nok. Jeg synes ikke, vi får gode nok svar, når vi spørger ministeriet på det her område. Hele brintinfrastrukturen er nok et sted, hvor jeg vil sige, at vi bliver nødt til at lytte lidt til de andre europæiske lande, før vi giver os til at lave en meget stor investering. Men det skal da ikke holde os tilbage fra at komme i gang med el lige nu og se på, om vi kan lave metan eller metanol, der kan blandes i de eksisterende tanksystemer. **Spørger**: Tak. Jeg tror, man er oppe på at have tre ladestationer i Københavnsområdet til brint. Og hvis man eksempelvis vælger, at distributionsbilerne over f.eks. 3.500 kg, eller også dem op til 3.500 kg, inden for en årrække skal konverteres og ikke må være dieselforurenende, havde jeg nær sagt, i Danmark, så er det jo vigtigt, at man også er i stand til at levere infrastrukturen til det. Og det er jo det, jeg ligesom efterspørger hos Parti_C. Altså, man vil sætte nogle måltal for konverteringen af drivmidler, men man har ikke sat nogle præcise krav om finansieringen af, hvordan processen skal være omkring udskiftning af de tanksystemer, som man benytter sig af i dag. **Ukendt**: Jeg kan være tvivl om, om ordføreren hørte min tale. For mig at se handler det jo om, at det er svært at begynde at indrette hele infrastrukturen, før vi har det bud på, hvordan det CO 2 -fortrængningskrav skal se ud, og hvad det får af effekt. Jeg startede hele min tale med at sige, at det her område ikke er boret ordentligt ud. Der er ikke lagt en ordentlig vision frem, og det gør, at man, hvis man bare tager den slags beslutninger, tager dem i en eller anden form for blinde. Derfor vil jeg sige, at man selvfølgelig ikke giver sig til at rulle sådan en infrastruktur ud, før man ved, om det er det, man vil satse på, og før man siger, at det er det, vi stiller kravene efter. Vi ved til gengæld, at el er den infrastruktur, vi skal rulle ud lige nu, og det har vi jo også lavet investeringerne efter og presset på for at få.
[99620] **Spørger**: Tak, og tak til ordføreren for hendes bekymring om dyrevelfærd og natur i det hele taget. Den del af loven, vi diskuterer ud fra i forhold til naturnationalparkerne, handler jo bl.a. om tilsyn. Det tilsyn har man jo også i landbruget. Jeg er i tvivl om, hvorvidt den lovgivning beskytter mod, at dyr lider. I landbruget dør der f.eks. 28.000 smågrise om dagen, og 80 pct. af hønsene brækker brystbenet, hvor der altså også er det her krav om tilsyn. Kan ordføreren ikke være enig i, at det måske ikke er helt sikkert, at det krav om tilsyn forhindrer de lidelser, som det egentlig var lavet for at skulle forhindre i landbruget? **Ordfører**: Vi kan sagtens snakke om, om man skal kigge på den dyrevelfærdslov, der ligger. Det kan vi sagtens blive enige om at gøre. Jeg håber også, at ordføreren, som jeg ved netop også kerer sig meget om dyrevelfærd, kan være enig i, at det her med at dispensere fra den altså er et skråplan. Det er jo sådan set det, jeg advokerer mod, altså at man simpelt hen laver en lov, hvor man på ét område dispenserer fra den. Det var egentlig også derfor, jeg spurgte ordføreren før: Er der andre områder, hvor man så mener, man skal kunne dispensere fra den lov, som mig bekendt hele Folketinget stod bag, fordi vi var enige om, at man skal passe på dyrene? **Spørger**: Nu er det sådan, at alle dem, der er enige i den her debat, både dem, der er bekymrede over naturnationalparkerne, og dem, der ikke er, bekymrer sig om dyrevelfærd. Tror ordføreren på, at vi virkelig, virkelig prøver at skabe nogle rigtig, rigtig gode forhold for de her udsatte dyr ved at sætte flokke ud, som passer til områderne, sådan at der er mad og ressourcer nok, altså så vi simpelt hen har så få dyr, at der er mad, og at man med proaktiv forvaltning, det vil sige, at man kigger frem mod den vinter, der vil komme, prøver at indrette flokken, efter hvordan den kan komme til at se ud i forhold til området, og at man prøver at skabe gode forhold med reaktiv forvaltning, det vil sige, at man, hvis dyrene bliver for tynde, så tager nogle af dem ud? Anerkender ordføreren, at vi virkelig, virkelig gør os nogle kæmpe anstrengelser for, at de dyr skal få et rigtig godt liv? **Spørger**: For at være helt ærlig: Nej, det gør jeg faktisk ikke, når man fastholder, at den her mulighed for dispensation stadig væk er i lovgivningen. For den kunne man jo bare fjerne, altså, det er så ganske enkelt som det. Hele idéen om, at man laver vild natur bag hegn, synes jeg er noget underligt noget for at være fuldstændig ærlig. Og igen vil jeg sige: Det er jo tamdyr. Altså, der findes jo ikke vildheste længere. Det er jo tamdyr, man sætter ud, og så siger man: Nu træder vi et skridt tilbage; nu får de bare lov til at klare sig selv, og så bliver de nok vilde. Altså, det tror jeg at langt de fleste mennesker godt kan gennemskue at de nok ikke gør. Men start med at fjerne den mulighed for dispensation.
[113992] **Ordfører**: Tak. Jeg skal kort begrunde, hvorfor Parti_G fremsætter forslag til folketingsbeslutning om forbud mod PFAS i pesticider i landbruget. Det, som forslaget lægger op til, er, at Folketinget pålægger regeringen at arbejde for et forbud mod PFAS i sprøjtegift og pesticider i EU. Regeringen pålægges at fremsætte et lovforslag, der forbyder brugen af pesticider med PFAS i Danmark, indtil sådanne regler indføres i EU. Hvorfor er PFAS så stort et problem? Det er en gruppe af mere end 12.000 fluorstoffer, der er dukket op flere og flere steder. Vi har bl.a. oplevet et stigende problem med fund af PFAS, herunder PFOS, i vores drikkevand, i havskum, i fødevarer og dyrehold. I 2020 fandt myndighederne PFAS-stoffer i 89 pct. af grundvandsboringerne i hele landet. Det er så ikke alt, der er over grænseværdierne, men det er alvorlige stoffer, som er svært nedbrydelige. Derfor har vi fremsat det her forslag. Jeg har selv tænkt, om man kan lave noget så restriktivt, eller om det er noget, EU vil sige at vi ikke må. Jeg synes egentlig, det ville være rart at få præcist afklaret, om EU-lande i forhold til noget, der er på vej til at blive forbudt i EU, kan gå foran og lave mere restriktive regler i deres egne lande. Og så kan jeg hilse og sige, at allerede på nuværende tidspunkt har Parti_F og Parti_I tilsluttet sig forslaget, og der er plads på listen til, at flere partier kan blive skrevet på som støtter af dette beslutningsforslag. **Minister**: PFAS-problematikken, som det her forslag handler om, er en problematik, som vi indtil nu kun har set de første konsekvenser af. Vores sundhedseksperter, vores biologer og generelt alle eksperter bliver gradvis klogere og klogere, og derfor er det en problematik, som vi skal have fuldt fokus på. Det er jo et grænseoverskridende problem. Forureningen med PFAS-stofferne er i den grad grænseoverskridende, og det er ikke kun noget, vi har fokus på i Danmark. Det er også en problemstilling, som mange, mange af vores nabolande og mange lande i verden generelt begynder at få fokus på. De begynder at få øjnene op for den alvorlige problematik, der er omkring PFAS. Derfor må jeg også sige, at jeg som udgangspunkt kan støtte den helt overordnede hensigt med det her forslag om at mindske brugen af PFAS mest muligt. Den er jeg enig i. Vi skal mindske brugen af PFAS mest muligt. Det er jo sådan, at når det handler om sprøjtemidler, og det er det, beslutningsforslaget her handler om, så er det sådan, at en række aktivstoffer og hjælpestoffer, der kan karakteriseres som PFAS-stoffer, i dag er forbudt at bruge i sprøjtemidler i hele EU, dvs. også i Danmark. Derudover har vi jo fra dansk side introduceret et forslag om et generelt PFAS-forbud i EU. Det er Danmark sammen med fire andre lande, der har stillet det forslag, og det omfatter forbuddet mod øvrige PFAS-hjælpestoffer i sprøjtemidler og emballage med PFAS-stoffer. Så det vil sige, at der er store dele – ikke det hele, men store dele – af det her forslag, vi står med her i dag, der altså er omfattet af forslaget om et generelt PFAS-forbud i EU. Aktivstoffer i sprøjtemidler er så det, der vil være tilbage, men det er dækket af deres egen godkendelsesordning, som jo er og skal være restriktiv, nemlig det, der hedder forordningen om plantebeskyttelsesmidler i EU. Så lad os komme ind til der, hvor det her forslag adskiller sig fra vores EU-forslag, og det er altså det, der hedder aktivstoffer i sprøjtemidler. For at blive godkendt som aktivstof i sprøjtemidler kræves der – og det er jo helt i modsætning til andre PFAS-stoffer, som er i industrien og alle mulige steder i vores forbrugsvarer – en risikovurdering og en godkendelse i EU, og først derefter må det markedsføres. Risikovurderingen omfatter en meget grundig vurdering af effekter på menneskers sundhed. Herunder bliver det jo bl.a. vurderet, undersøgt og dokumenteret, om aktivstofferne er kræftfremkaldende eller hormonforstyrrende. Det er jo noget af det, vi mistænker nogle PFAS-stoffer for. Derfor er det meget, meget relevant at undersøge dem. Der er jo mere end 10.000 forskellige PFAS-stoffer. Så man skal have undersøgt præcis dét, når det handler om aktivstofferne. Desuden vurderes aktivstoffernes nedbrydning i miljøet, risiko for udvaskning til grundvand og effekter på vilde dyr og planter. Det er sådan en risikovurdering, som anlægges, og først når aktivstoffet har bestået den risikovurdering og der er vist – og det er jo klart defineret – det, der hedder sikker anvendelse for både sundhed og miljø, herunder grundvand, så vil det kunne godkendes i EU. Og den godkendelse gælder, som Folketinget ved, i en begrænset periode, og så genvurderes det; det vil typisk være hvert 7. år, nogle gange hvert 15. år, men det er et spænd mellem de to ting. Så lad os komme ind på, hvordan det går med PFAS-stofferne som et aktivstof i sprøjtemidler. I EU er fornyelsen af et PFAS-aktivstof, og det hedder triflusulfuron-metyl, netop blevet afvist. Hvorfor? Fordi det ikke har kunnet leve op til kravene om at kunne vise en sikker anvendelse. Og hvad betyder det? Ja, det betyder, at så bliver stoffet forbudt at anvende fra august 2024. Så er det også sådan, at det er EU-sporet, men hvis de så derefter kommer igennem – det gør det her stof så ikke – EU's nåleøje og bliver godkendt som aktivstof, så skal de konkrete sprøjtemidler, som indeholder aktivstofferne, godkendes af myndighederne i de enkelte medlemslande, altså også af vores danske myndigheder, før de eventuelt så må markedsføres og anvendes. Det betyder, at et sprøjtemiddel kun må markedsføres i Danmark, hvis Miljøstyrelsen har vurderet, at den konkrete anvendelse er sikker for sundhed og miljø, herunder for vores grundvand. Restindholdet af sprøjtemidler i fødevarer bliver også vurderet, og det er Fødevarestyrelsen, der står for den del, altså hvad der vil være af restindhold. Og også her gælder det, at hvis et sprøjtemiddel ikke er sikkert at anvende – hvis der er risiko for overskridelser af kravværdier for f.eks. PFAS i fødevarer, grundvand eller vandmiljø – så vil det blive forbudt at markedsføre og dermed forbudt at anvende. Hvordan ser det så ud? Er vi bare et blåstempel i Danmark? Det er vi langtfra. Det er velkendt, at vi i Danmark har og skal have særlig skrappe krav til godkendelse af sprøjtemidler, bl.a. kan stoffer med en langsom nedbrydningshastighed ikke godkendes, og vi stiller i Danmark – det kan dokumenteres – skrappere krav end resten af EU, når det kommer til at vurdere det, der hedder udvaskningsrisikoen. I tilgift til det har vi jo i Danmark noget, som er helt unikt, nemlig et pesticidvarslingssystem. Det kendes blandt miljøordførerne som VAP-systemet, hvor udvaskningen fra korrekt anvendelse af konkrete sprøjtemidler testes på marker med forskellige jordbundsforhold, så man er sikker på, om det har noget at sige. Det betyder altså, at forordningen om plantebeskyttelsesmidler sikrer, at aktivstoffer i sprøjtemidler hverken er meget svært nedbrydelige eller ophober sig i levende organismer. Det er jo noget af det, vi ved er problematisk i forhold til mange PFAS-stoffer, så det er altså præcis det, man undersøger. Det er også væsentligt at fremhæve, at aktivstoffer i sprøjtemidler adskiller sig kemisk fra de kendte problematiske PFAS-stoffer, ved at de fleste kun indeholder det, der tælles op til tre fluoratomer; det kan sammenlignes med PFOS, som vi jo bl.a. kender fra sagerne om brandskum, hvor der er 17 fluoratomer. Det vil sige, at der altså, selv om det er under samme paraply, er væsentlige kemiske forskelle. Hvis jeg så lige zoomer lidt ind på det arbejde, som Danmark og fire andre lande har stået for i forhold til EU, hvor vi altså udarbejder et forslag om et generelt PFAS-forbud i EU, så lå der endvidere en række overvejelser bag undtagelsen af aktivstofferne i sprøjtemidler. Punkt 1: Et generelt forbud mod PFAS-aktivstoffer, hvor der er gennemført en risikovurdering og fundet en sikker anvendelse, skal afvejes, i forhold til at der så vil være færre aktivstoffer til rådighed til bekæmpelse af skadevoldere, hvilket kan forværre problemer med dannelse af resistens. Punkt 2: Flere PFAS-aktivstoffer vil opfylde kravene til at være såkaldte kandidater til substitution på grund af deres egenskaber, herunder bestandigheden i miljøet, og det vil betyde, at det nationalt skal vurderes, om der er alternativer til et givent sprøjtemiddel ved ansøgning af markedsføring, og der kan ikke gives en godkendelse, hvis der findes et tilstrækkeligt alternativ. Punkt 3: Et groft estimat indikerer, at pesticider står for ca. 2 pct. af det totale salg i EU af stoffer, der opfylder PFAS-definitionen; 2 pct. er det, vi zoomer ind på her, og for de 2 pct. er der så, som jeg har været inde på i min tale her, i min fremlæggelse her, en lang, lang række ekstra kontroller og nåleøjer, man skal igennem, for at det kan blive brugt. I forslaget til det generelle PFAS-forbud i EU er der en ikkeudtømmende liste med 48 godkendte pesticidaktivstoffer, der kan karakteriseres som PFAS. Heraf er aktuelt 14 godkendt i sprøjtemidler i Danmark – 14 ud af de 48 er godkendt. Og det understreger jo det, jeg sagde før, nemlig at vi i Danmark har en særlig restriktiv tilgang – og det skal vi have – til godkendelse af sprøjtemidler. Det danske forslag om et forbud mod PFAS i EU indeholder derudover en opfordring til Europa-Kommissionen om at opdatere forordningen om plantebeskyttelsesmidler, bl.a. så den i højere grad tager nedbrydelighed i betragtning, og så anvendelse af PFAS-aktivstoffer begrænses mest muligt. Vi er fra dansk side opmærksomme på tre punkter, som vil forbedre sikkerhedsvurderingerne af PFAS-aktivstoffer. Kravene til vurdering af alternativer til et sprøjtemiddel med aktivstoffer, der er kandidater til substitution, bør strammes. De gældende krav om, at man i undersøgelser af aktivstoffers nedbrydning i miljøet skal følge den mest stabile del af den kemiske struktur, skal overholdes, og det har vi fra dansk side gjort opmærksom på flere gange i EU. Og vi har opfordret til, at Den Europæiske Fødevaresikkerhedsautoritet, EFSA, får mandat til at sikre, at sikkerhedsvurderingen baseres på de mest følsomme organismer. Så vil jeg også understrege, at de gældende EU-regler om forbud mod at fremstille, markedsføre og anvende PFOS og PFOA samt den tredje gruppe, nemlig PFAS, også gælder for sprøjtemidler. Det siger næsten sig selv, men det er nu også vigtigt at have med her. Hvad kan vi i Danmark gøre? Vi kan i to situationer nationalt forbyde sprøjtemidler. Hvis en given anvendelse af et sprøjtemiddel viser en risiko for menneskers sundhed eller miljøet, herunder grundvand, kan vi indføre et nationalt forbud. Og hvis et aktivstof har særlig problematiske egenskaber, så det ifølge den definition her er kandidat til substitution, og der findes et tilstrækkeligt alternativ til sprøjtemidlet, så kan vi også forbyde dette sprøjtemiddel. Jeg vil sige, at jeg er meget tilfreds med, at Danmark er blandt de fem lande, der arbejder for et EU-forbud mod den her meget, meget store gruppe af PFAS-stoffer, der jo altså også omfatter PFAS-hjælpestoffer i sprøjtemidler; det ville også være omfattet af det her forbud. Og så er det også klart, at hvis PFAS-aktivstoffer viser en risiko, skal de forbydes, og det er jo netop præcis det, der er vedtaget for det konkrete aktivstof i EU, jeg netop nævnte tidligere her. Så af de her grunde – og det er jo en teknisk omgang, ved jeg godt – vil regeringen ikke kunne støtte det her forslag. **Ukendt**: Tak. Tak for den grundige gennemgang. Jeg er lidt overrasket over, at ministeren kom frem til, at ministeren ikke kan støtte forslaget, for jeg går ud fra, at første del af forslaget om at pålægge regeringen at arbejde for et forbud mod PFAS i sprøjtegift og pesticider i EU er noget, man allerede arbejder for. Eller er det misforstået? Det andet er, at ministeren nævner, at et nationalt forbud er muligt, hvis der ligesom er en god begrundelse. Vi har det særlige forhold i Danmark, at vi bruger grundvand som drikkevand. Det er jo ikke noget, der sådan er gængs i EU. Så kan ministeren ikke se, at vi har nogle særlige forhold i Danmark, som gør, at vi ikke bare kan tage EU-krav og være tilfredse med, hvordan de er, og at vi har en ekstra årsag til at se på, hvad vi kan gøre for at beskytte vores grundvand endnu mere? **Minister**: Jo, og det er jo hovedårsagen til, at vi i Danmark har en væsentlig mere restriktiv – og det viser tallene, som jeg læste op, jo meget, meget tydeligt – tilgang og godkendelsesproces end vel stort set alle andre EU-lande. Det er netop det danske grundvand, vi beskytter. Det er jo så sådan, at den del af forslaget, som handler om, at regeringen skulle pålægges at arbejde for at sikre EU-forbud mod PFAS i hjælpestofferne i et sprøjtemiddel, er regeringen allerede i gang med, men vi er selvfølgelig enig i, at det er fornuftigt at få gjort det. **Spørger**: Nu er der på det allerseneste blevet besvaret nogle spørgsmål til Miljøudvalget, og af det fremgår bl.a., at der er en stigning på 260 pct. i PFAS-pesticider fra 2014 til 2021, og når jeg ser de tal, bliver jeg lidt bekymret, for ministeren remsede ligesom op, at det var få molekyler, der blev spredt ud, men det er jo et kæmpe areal, som vi spreder sprøjtegifte ud på i vores landbrug. Så kan ministeren ikke se, at det giver anledning til bekymring, når man ser, at der er en stigning i anvendelsen af PFAS-pesticider? **Minister**: Jo, jeg mener, det jo er bydende nødvendigt, at vi nedbringer brugen af sprøjtemidler i Danmark, og det er ikke noget, jeg alene mener. Vi har jo faktisk en sprøjtemiddelstrategi for at nå markante reduktioner, og det er der en grund til, og det er for at beskytte vores grundvand, beskytte vores natur og hjælpe vores biodiversitet. Vi har også vist, at når vi har indført forskellige former for politikker, afgifter og andre elementer, kan vi se, at der er en nedgang i Danmark, og den nedgang skal selvfølgelig fortsætte.
[112268] **Spørger**: Det er jo ubetinget rigtigt, når Ordføreren siger, at det er de mennesker, der bor i landet, der kender det bedst. Det gør også, at jeg lige vil knytte mit spørgsmål op på det tema, som Ordføreren har taget op tidligere i dag, nemlig Siriuspatruljen, hvor man jo godt kan undre sig lidt over, hvorfor vi har en hel masse danskere kørende rundt på hundeslæder i Grønland, som jo da er en kompetence, man har i Grønland – i hvert fald i dele af Grønland. Derfor er mit spørgsmål: Hvad er Siumuts plan for, at Grønland overtager Siriuspatruljen? Ville det ikke være det mest naturlige? Og hvad er planerne egentlig for det? **Ordfører**: [Taleren talte grønlandsk]. **Ukendt**: Jeg kan høre, at der stadig er lidt forvirring omkring, præcis hvilket format Præsidiet er blevet enige om. Men så vidt jeg er orienteret, havde jeg ikke taletid til at oversætte, hvad spørgeren siger. Det måtte jeg gerne? Men nej, det var ikke en oversættelse, det var et svar. **Ordfører**: Det er så fint. Jamen tak for spørgsmålet fra SF's ordfører. Det er også glædeligt, hvis det er, at SF's ordfører kunne være enig i, at det netop burde være det grønlandske folk, der var i Siriuspatruljen. Bl.a. er det jo noget, som Siumut har bragt op til flere danske forsvarsministre. Siden det netop er det grønlandske folk, der har oplært det danske folk i at køre hundeslæde i Grønland, kunne det være rigtig interessant at se, om ikke også det burde være grønlændere, der var med i den Siriuspatrulje. Grønland er jo også på vej hen imod statsdannelse, og det er en stor interesse for bl.a. ordførerens parti at stå inde for dette. Derfor er det også interessant, hvis det er noget, vi kunne stå sammen om. **Spørger**: Det tror jeg da sagtens vi kan stå sammen om. Så hvad var svaret? Hvornår overtager Grønland Siriuspatruljen? Hvis der kommer en plan for det, tror jeg da at det vil være oplagt at støtte op om det. Så hvad er Siumuts plan for at overtage Siriuspatruljen? Det er noget, som jeg selv synes ville være fuldstændig naturligt. Jeg synes, det er en enorm brug af ressourcer fra dansk side at have danskere liggende kørende oppe i Nordøstgrønland. Så hvornår overtager man det fra grønlandsk side? Som Ordføreren selv siger, er det jo en del af en statsdannelse, at man selv har mulighed for at kunne afpatruljere sit eget område. Så hvad er sådan den mere konkrete plan for at overtage Siriuspatruljen? **Ordfører**: [Taleren talte grønlandsk]. Det kan være, der er sket en lille misforståelse, for jeg synes nu, at jeg svarede meget klart på spørgsmålet. Det er jo således, at hvis man kigger i grundloven og på, hvad vi er blevet fortalt adskillige gange før, kan vi ikke bare overtage forsvarsområdet. Så når jeg som ordfører for Siumut siger, at vi har kæmpet for, at der skal være flere grønlændere i Siriuspatruljen, er det jo netop som led i, at vi skal kunne overtage forsvarsområdet, og led i, at vi netop bliver statsdannet. Dermed hænger de to ting sammen, og det er det klare svar, jeg kan give.
[104063] **Spørger**: Tak for det. Der begynder at komme meldinger fra skoleledere om bekymrede forældre, der hører deres skolebørn tale med stor bekymring om, hvad mor og far tjener, og hvad det kommer til at betyde, i forhold til om man kan komme til at gå på et gymnasium, på en ungdomsuddannelse sammen med ens kammerater. Hvad gør ministeren sig af tanker om, hvad det her betyder for børns trivsel og læring, når det her med, at man inddeler børn efter, hvad mor og far tjener – for lidt eller for meget – kommer til at fylde så meget i børns bevidsthed, som det jo gør med den lovgivning, som Parti_A vælger at presse igennem her? **Minister**: Som jeg har nævnt tidligere, boede jeg på Frederiksberg, da mine børn startede i skole. Der har man lavet skoledistriktet på en måde, hvor man blander de børn, der kommer fra det område, der hedder Stjernen, som er et almennyttigt boligbyggeri, med børnene, der bor i de villaer og ejerlejligheder, der ligger ovre på den anden side af gaden, for at få et balanceret skoledistrikt. Fordi det er sådan i folkeskolen, at man altid har blandet børn, som kommer fra forskellige boligområder, for at få balancerede skoler, så er det jo en problemstilling, som børnene har været vant til, lige fra de startede i 0. klasse, og som de derfor også er vant til at tackle. Så jeg har stor tillid til, at eleverne er rigtig gode til at håndtere det, fordi det lægger sig så tæt op ad den danske skoletradition med at fordele på den her måde. **Spørger**: Der bliver jo sådan set ikke svaret på det, jeg spørger om. Der bliver svaret på noget helt andet, der handler om, at man har distrikter i folkeskolerne, men det er jo ikke det, der er blevet lagt op til her. Det er ikke det, der ligger i lovforslaget. Her ligger en inddeling af børn og unge efter forældrenes indtægter, altså om mor og far tjener for lidt, eller om mor og far tjener for meget. Det er jo ikke noget, der giver tryghed. Det er jo ikke noget, der giver klarhed. Det er jo derfor, børn og unge begynder at gå og tale med hinanden om: Gad vide, om vi to kan komme til at gå i gymnasiet sammen. De spørger hinanden: Tjener din mor for meget, eller tjener hun for lidt? Det er da et mærkeligt menneskesyn, Parti_A har i den her sag. **Minister**: Altså, der ligger jo i hvert fald den vildfarelse i præmissen for spørgsmålet, at man siger, at de unge ved det i dag, altså om de kommer til at gå i gymnasiet med hinanden. Nu har jeg selv en knægt, der starter i 9. klasse efter ferien. De aner jo ikke, om de kommer til at gå i gymnasiet med hinanden, for de ved ikke, om de kommer ind på Nørre G, om de kommer ind på Falkonergården Gymnasium, eller om de kommer ind på Frederiksberg Gymnasium. Det ved de jo ikke. Så selv hvis de søger ind de samme steder, vil de jo ikke med de regler, der gælder i dag, kunne vide, om de kommer ind eller ej. Det gør de heller ikke med de nye regler. Derfor kan man ikke være sikker på at komme ind samme sted som ens venner. Så vil jeg også sige, at de unge er pinligt klar over, hvor stor prisforskellen er på at bo i det ene boligkvarter i forhold til det andet boligkvarter i København. Så på den måde tror jeg sådan set ikke der er noget nyt i forhold til den del.
[90223] **Spørger**: Grunden til, at jeg lige tager ordet, er selvfølgelig, at jeg har kastet mig ind i debatten ude fra sidelinjen, fordi jeg ikke er retspolitisk ordfører. Og grunden til, at jeg gjorde det, er, at jeg synes, at det forslag, der ligger fra Parti_Fs side, i den grad er symbolpolitik, og det synes jeg i den grad også er blevet understreget i debatten hernede: Hvorfor har der ikke været lige så meget fokus på, at man har ødelagt gravminder i provinsen, som at der er en gipskopi, der er blevet hældt i havnen? Og jeg vil endnu en gang understrege, at jeg synes, det er en fuldkommen tåbelig handling, men det er i min optik symbolpolitik. Det er det ene. Det andet er, at det er enkeltsagspolitik. De to ting hænger tit sammen, og dermed har jeg ikke, endnu, hørt gode argumenter for, at der er et seriøst grundlag for at ændre vores retspolitik på det her område. Der er ikke indtil nu nogen, der har kunnet sige, hvor mange sager det drejer det sig om ud over den ene sag nede på Kunstakademiet. Og vi har jo også hørt i debatten, at det måske slet ikke er den der konkrete handling, vi snakker om. Vi snakker om identitetspolitik. Det er det, folk er optaget af, og det kan vi sagtens gøre, men jeg oplever ikke, at det forslag og de ændringer, som der bliver argumenteret for, står mål med den konkrete handling. Personligt har jeg det sådan, at den sag er kommet helt ud af kontekst og er blevet blæst op til noget, som jeg ikke synes det kan bære. Så derfor tog jeg ordet undervejs, og derfor tog jeg også ordet nu. Jeg synes, at det her desværre er et eksempel på den dårligste form for symbolpolitik. **Spørger**: Tak til Ordføreren for at blande sig i debatten. Og jeg synes jo, at det da bare er det, vi er herinde for, altså at debattere og nå frem til nogle løsninger, forhåbentlig, og også med lovstramninger, hvis det er det, eller hvad vi nu kan finde ud af, handlingsplaner. Jeg vil bare lige sige til Ordføreren, at det lidt virker, som om han har den vurdering, at det her forslag handler om den statue, der blev smidt i havnen. Der vil jeg bare lige sige: Ja, det gør den måske også, men forslaget blev faktisk gjort færdigt i sommeren 2020, hvor vi hen over flere lande, også Danmark, men også Grønland og andre steder, oplevede, at der nærmest var gået inflation i, at gamle ting fra kolonitiden eller gamle historiske ting fra vores kulturarv bare skulle ødelægges. Og man så menneskemængder løbe rundt på gaderne med det mål at destruere gamle ting. Og det var derfor, vi sagde: Det må simpelt hen ikke ske. Og der vil jeg bare lige spørge Ordføreren: Det er vel egentlig meget ræsonnabelt, er det ikke? Er det ikke meget godt, at vi har nogle ting, vi passer på, selv om der måske kan være en historie, som vi ikke synes så godt om? **Spørger**: Vi kan sagtens diskutere, hvordan man kan tage den diskussion, ikke? Og jeg har også, både her i salen, men også ude i offentligheden, sagt, at jeg ikke synes om det, der er foregået nede på Kunstakademiet. Men jeg synes, at diskussionen er relevant nok. Jeg synes, at diskussionen om vores kolonihistorie er relevant nok. Jeg synes, det er interessant at høre, hvis folk føler sig marginaliseret etc. etc. Der, hvor vi forhåbentlig er enige, er, at vi er imod vandalisme, og derfor er jeg da glad for, at Ordføreren siger, at det her forslag ikke snævert er knyttet op til den konkrete handling nede på Kunstakademiet. **Ordfører**: Tak til Folketingets partier for behandlingen af det her forslag. Nogle var mere enige end andre, og vi kommer til at drøfte det her videre. Men jeg må sige, når vi sådan skal prøve at samle lidt op på debatten, at jeg da godt kan forstå, at der er nogle partier herinde, der tænker: Hvad var nu det for noget, der kom dér fra Parti_F? Og jeg må også indrømme, at før sommeren 2020 tror jeg ikke vi i Parti_Fs folketingsgruppe havde fantasi til at forestille os, at det skulle blive nødvendigt at komme med beslutningsforslag af den her karakter i Folketinget, hvor vi jo argumenterer for at forhøje straffene for vandalisering, for hærværk eller for direkte ødelæggelse af vores kulturarvsminder. Men det, der skete, og det, der begyndte i sommeren 2020, gjorde faktisk et stort indtryk på os og sikkert også på mange andre. Vi begyndte jo at se rundtom i verden, at en række kulturarvsminder, historie, blev ødelagt og markeret som noget, man ikke kunne lide, og derfor skulle det væltes eller smadres. Den bølge rullede ind over den vestlige verden, hvor man forsøgte at gøre op med alle mulige ting i vores historie. Og det kan der såmænd være gode grunde til at man prøver at gøre op med, men der skal jo ikke gøres op med det, ved at man ødelægger ting – hvor det bare handler om at ødelægge vores historie. Vi så det i USA, hvor der var en statue af en sydstatsgeneral, der skulle ødelægges. Vi så det i England med en statue af Winston Churchill, der blev udsat for vandalisering. Og vi har også set det i Danmark, hvor man på forskellig vis er gået efter historiske ting og sager. Det er ikke så meget, men noget har vi set det. Jeg behøver ikke at minde så meget om geniet, eller det var så en institutleder såmænd, fra Kunstakademiet, der sammen med nogle såkaldte kunstnere stjal en buste af Frederik V i november måned og smed den i havnen. Det var en happening, må vi forstå. Det var ikke tyveri, det var ikke hærværk, og de mente heller ikke, det var noget, der var særlig galt, men det var en happening, sagde man. Eller måske mente de, at det, de gjorde, var kunst. Det kan man diskutere frem og tilbage, men det er i hvert fald galt set med Parti_Fs øjne. Hvem siger, at der ikke kommer flere af den slags ting? Hvem siger, at der ikke kommer mere maling på forskellige statuer, som vi så det f.eks. på statuen af Hans Egede i Grønland? Selvfølgelig kan man godt genskabe det; selvfølgelig kan man godt rense det af, i de fleste tilfælde, men det burde være unødvendigt. Det er galt, og det er noget svineri, som vi da selvfølgelig ikke skal finde os i. Man kan sige, at det, der er lidt specielt ved det, er, at det for en sjælden gangs skyld ikke kun handler om unge, eller unge indvandrere, der skaber problemer. Nej, det er i nogle af de her tilfælde såmænd nogle kunstnere, som bare synes, at de skal udøve deres indflydelse ved at vandalisere kunstværker. Det er så det, vi prøver på at markere fra Parti_Fs side. Vi kunne godt lukke øjnene, men vi synes, at man skal markere det, ved at vi kræver, at strafferammen bliver fordoblet, og at udgangspunktet skal være fængsel, når der er tale om politisk betinget vandalisering. Vi siger i Parti_F, at vi ikke kan leve i en retsstat, hvor pøbelvældet udlever deres politiske og primitive manifestationer uden nogen som helst justits. Og hvis det først begynder, hvor stopper det så henne? Altså, er det Christiansborg, der blev opført af en konge, der skal rives ned? Eller hvad med Nyhavn eller Søerne, som i sin tid sikkert er blevet udgravet af nogle, som ikke havde ordentlige arbejdsvilkår såsom ordentlig arbejdstid, hviletid og overenskomster, der blev overholdt? Det var vel nok nærmest reelle slaveforhold, som dem, der stod bag udgravningen af Nyhavn og Søerne i København, arbejdede under, hvis vi ser det med nutidens øjne. Vi kan vel nærmest gå rundt i alle vores byer i Danmark og vandalisere og ødelægge hvad som helst, der bare er nogle få år gammelt og er blevet opført af folk, som på en eller anden måde har været i modstrid med nutidens tænkemåder og moralbegreber, hvis det kom dertil. Vedkommende har måske været homofobisk eller sexistisk eller har ikke overholdt moderne arbejdsforhold. Måske har vedkommende været mandschauvinist eller slået sine børn, været en tyran eller andet, der er i modstrid med nutidens tænke- og væremåde. Der kan være masser af gode grunde til, at man synes, at det, nogle gjorde, var forkert, men derfra og så til på den her måde at vandalisere er der godt nok langt. Og uanset hvad vi mener om vores fortid, forsvinder den jo ikke, fordi vi ødelægger fysiske elementer fra dengang. Særlig derfor er det vigtigt, at vi sætter ind her og vi ikke lukker øjnene, for at vi kan bevare det, der kan gemmes og bevares for eftertiden. Så vi synes i Parti_F, at vi skal straffe det her behørigt, og andre, der måtte finde på at komme på en dårlig idé i fremtiden, får dermed sendt et signal her fra Folketingets side, der ikke er til at misforstå, hvis vi gennemfører det her forslag. Så det er derfor, vi har fremsat det. Det er, for at vi ikke mister flere uvurderlige kunstværker til anarkistiske demonstrationer, eller at de i hvert fald ikke bliver ødelagt midlertidigt, og for at vi på den ene eller den anden måde står vagt om de kulturarvsminder, vi har rundtomkring i byerne, så de ikke bliver ødelagt af nogle, der ikke gider at passe på vores ting. Jeg vil afslutningsvis sige tak til Parti_B og Spørgeren, til Parti_D og Spørgeren og til Parti_K og Spørgeren for støtten til forslaget, sådan i store træk, og så vil jeg da også sige tak til dem, der har udtrykt sig sådan forholdsvis positivt, som f.eks. Spørgeren fra Parti_G – godt nok med at ville se det i en større sammenhæng, og at det skal vi kigge nærmere på, og sådan noget. Man kan sige, at der jo faktisk tegner sig et pænt stort antal mandater bag ved muligheden for at gøre noget her, der betyder, at man ikke bare betragter det som almindeligt hærværk i fremtiden, når man vandaliserer kulturarvsminder. Så håber jeg også, at regeringen vil genoverveje deres stilling til det her. Jeg synes, det virker, lidt, som om man lukker øjnene for problemet. Og ja, det er rigtigt, som det bliver sagt af Spørgeren, at der ikke har været mange sager om det på den korte bane i Danmark, men de kan jo komme, og derfor er det altså vigtigt, at vi viser rettidig omhu og fra politisk side viser, hvor skabet skal stå, sådan at vi står på den lovlydige del af befolkningens side i stedet for på siden af dem, der kunne finde på med et eller andet politisk motiv at ødelægge noget, som er en del af vores historie.
[80589] **Spørger**: Hvis nu Christiansborg på et tidspunkt skulle blive begunstiget af at holde et stort, flot møde for NATO's medlemslande med deltagelse af statsledere og høje personer i NATO-organisationen – en organisation, som Danmark skylder sin frihed og meget mere – så ville jeg nu være glad, hvis vi kunne have et NATO-flag på Christiansborgs facade. Det må jeg sige. Det synes jeg ville være en passende markering af, at vi havde denne betydningsfulde organisation, som har betydet så meget for Danmarks fremtid og for Danmarks nutid og for Danmarks fortid, på besøg her på Christiansborg. Jeg kan ikke forstå, hvorfor man skulle have en regel om, at det må man ikke; kun Dannebrog må være på Christiansborgs facade, ikke f.eks. et NATO-flag. Vil Ordføreren forklare mig skaden i at have et NATO-flag på Christiansborgs facade? **Ukendt**: Jeg mindes faktisk at have set NATO-flaget i Folketingets flagstænger. Men det kan være, at min erindring spiller mig et puds. Jeg bekymrer mig nok mere for EU-sagen og for FN, men er for så vidt enig med Taleren i, at man skal være meget påpasselig, også selv om det er den organisation, der har tvunget kommunismen i knæ og på den måde sikret os vores frihed, al den stund at der jo findes folk derude – tro det, eller lad være – som er modstandere af NATO. Det kan virke helt skørt at sige, men sådan er det jo. Derfor skal man, synes jeg, være påpasselig med at lade Folketinget på den måde som institution være flagstang for en politisk organisation. Til gengæld vil jeg, i fald den lykkelige stund måtte indtræffe, sige, at det kunne være en fin lejlighed til, at alle vi partier, som kan se lykken ved dansk medlemskab af NATO, gik sammen og holdt et stort stævne et sted – og det kunne være både i Aarhus eller i København – hvor vi kunne flage med alle NATO-nationernes flag og gerne for min skyld dér med NATO-flaget øverst oppe. **Ukendt**: Altså, retorik vil jo ikke hjælpe Taleren i den her sag. Hvis Taleren på et tidspunkt har set et NATO-flag, var det vel på et tidspunkt, hvor det var tilladt, og nu ønsker Taleren, at det ikke skal være tilladt længere. Så hvad har det at gøre med sagen, om Taleren har set sådan et flag, når Taleren vil forbyde det fremover? Der må jeg bare sige: Det her er bare er et pjattet forslag fra Parti_F. Det er et forslag om, at vi f.eks. ikke må have et NATO-flag på Christiansborgs facade, hvis vi afholder et flot NATO-møde her på Christiansborg. Det er et pjattet forslag. **Ukendt**: Jeg vil sige til Taleren: Hvis den handel, vi skal indgå, er, at Taleren stemmer ja til vores forslag om ikke at have EU-flaget i Folketingets flagstænger, så kan jeg også godt leve med, at det gælder for NATO-flaget.
[100758] **Spørger**: Er ministeren på noget tidspunkt af nogle interessenter, af virksomheder eller af sit embedsværk blevet gjort opmærksom på, at det her potentielt ville kunne medføre, at flere lovlige ytringer ville blive fjernet? **Minister**: Altså, vi har jo haft debatten. Der har jo været en debat, og høringsparter har jo peget på, hvad det er, der er sket i Tyskland, og hvordan den lov, som minder – ikke fuldstændig, men meget – om det, vi gennemfører her, har virket. Og der må man bare sige, at den tyske evaluering, i hvert fald som jeg er blevet oplyst, har vist, at der ikke er blevet fjernet mere lovligt indhold. Jeg synes, at man lidt kommer til at skabe nogle spøgelser i debatten, med den måde, som forskellige ordførere, bl.a. spørgeren selv, har holdt ordførertaler og er kommet med indlæg i debatten her på, for jeg synes, der er fakta, der taler i den anden retning, og fordi nuancer i lovforslaget tilsiger, at det ikke er der, vi ender. **Spørger**: Vi må nok hellere få et skriftligt svar på det her, for det blev en udenomstale deroppefra; så det må vi få et skriftligt svar på. Problemet med det her er jo, at man overlader ytringsretten og kravet om ytringsfrihed og værnet om ytringsfriheden til et privat firma. Hvis man her fra Folketingssalen ville tage det her alvorligt og gerne ville værne om ytringsfriheden, så fik man da nedsat en domstol, en instans, som lynhurtigt kunne træffe beslutning, og så ville jeg gerne være med til, at når de uafhængige domstole eller myndigheder havde truffet den her beslutning, så havde Facebook kort tid til at fjerne det. Men det skal være en myndighed, der skal træffe en beslutning om, om dansk lovgivning bliver brudt eller ikke bliver brudt, og så kan vi sagtens bagefter sige, at så har Facebook kort tid til det bagefter. Der er det da et svigt fra myndighedernes side, at det tager et år eller nogle gange næsten to år, inden de her sager bliver behandlet, men det er jo det ansvar, vi skal tage på os herinde, og så sige, at så må vi nedsætte en instans, hvor det her kan blive besluttet – og blive besluttet inden for 24 timer, hvis der kommer en anmeldelse, eller 48 timer – og så har Facebook derefter kort tid til at agere efter den myndighedsbeslutning, der er truffet. Men her overlader man ansvaret til et privat firma. **Minister**: Jeg tror, at Parti_K skal forholde sig til, om vandet er varmt eller koldt. For hvis ordføreren mener det, som han siger i sit indlæg her, så må den logiske følge jo være, at når Facebook i dag skal forholde sig til anmeldelser af ulovligt indhold, så har man allerede i dag gjort Facebook til en domstol, og så måtte man rulle det tilbage, hvis jeg skal følge ordførerens logik, og dermed svække forbrugerbeskyttelsen på de sociale medier. Facebook forholder sig i dag til ulovligt indhold. Det, lovforslaget her gør, er at stramme op på, at det skal gå hurtigt, at der er nogle processer, hvor vi har behov for at beskytte borgere og brugere på de sociale medier bedre, end vi gør i dag. Så til spørgsmålet om, hvorvidt Facebook skal forholde sig til ulovligt indhold eller ej, så er det allerede sådan i dag; det skal bare være bedre.
[118960] **Spørger**: Med risiko for at være den, der ligesom punkterer ballonen, bliver jeg nødt til at sige, at jeg da ville være ked af det, hvis det, ministeren tager fra det, dybest set er, at der skal sendes penge ud, så socialdemokratiske borgmestre kan blive genvalgt, som Ordføreren snakkede om. Det ville jeg da være ked af, hvis det er det, der bliver prioriteret. Og det gælder også, hvis det er hensynet til frøer, der ikke tåler saltvand, som ligesom skal bestemme over digeudbygningen. Jeg er glad for, at ministeren anerkender, at det ikke kun skal være de partier, der er villige til at lade sig nagle fast til et klimakors, som skal ind i det her. For det her er faktisk vigtigere end bare at slynge ord ud, og det er jo et problem, som, uanset hvor meget klima vi snakker, ikke løser sig sådan lige foreløbig. Så det er to for skillingen. Altså, jeg er mere praktisk anlagt. Men jeg mangler stadig væk at høre ministeren. Har ministeren faktisk en plan? Hvad skal der til for at klimasikre bebyggede områder i forhold til at få det her vand ind, og er det ladsiggørligt på f.eks. 10 års sigt? **Minister**: Ja, hvor er det utroligt, Spørgeren. Vi har haft så fin en debat, og så hører vi om klimakors, og at det kun er på grund af frøer eller genvalg af nogle borgmestre. Det mener jeg virkelig er en unfair opsummering af den debat, der har været mellem de her ordførere. Jeg vil sige, at vi skal prøve at holde os på sporet, og derfor er jeg glad for det spørgsmål, der kom fra Spørgeren, nemlig det om, om vi så kan få klimasikret de steder, hvor der er bebyggelse. Det er præcis det, formålet er, og vi tager fat på en stor del af det ved klimatilpasningsplan 1. Men som jeg har anmeldt, er vi allerede i gang med at forberede arbejdet hen imod det, der skal være klimatilpasningsplan 2, og jeg vil så gentage min tilkendegivelse og sige, at jeg skal gøre mit yderste for at inddrage partierne i udarbejdelsen af denne. Om det så når det punkt, hvor man også kan forhandle om selve indholdet af det, er jo helt afhængigt af, om man vil være med til at finde de midler, der skal til. For det er helt korrekt, at det jo ikke er en gratis eller billig omgang. Det er store værdier, vi beskytter, og det er også store anlæg, som det kræver. **Spørger**: I forhold til det der med borgmesteren mener jeg altså, at Ordføreren sagde, at man kunne åbne anlægskassen og der så var borgmestre, der kunne bruge det til at blive genvalgt på. I forhold til det med frøerne var det ministeren selv, der nævnte dem. Jeg tænker, at jeg godt må referere, hvad ministeren og de andre ordførere siger, uden at man så siger, at det er undertegnede, der forsøger at afspore debatten. Jeg refererede faktisk bare, hvad de andre har sagt. Parti_J skal nok også være villige til at finde finansiering, men som ministeren ved, bliver det jo ikke hovedløst eller på grund af sådan en lemmingeeffekt. Det skal være noget, der har noget indflydelse, og så skal vi bestemt nok også hjælpe ministeren i mål med det her. For det her er jo noget, som alle danskere, uanset hvem de stemmer på, kan have en interesse i bliver løst, også på en kortere bane, end jeg forventer ministeren har i sinde. Jeg siger »forventer«, for jeg mangler stadig væk at høre om det der med, om man kunne gøre det på de 10 år. **Minister**: Vi mener, at der skal hastighed til, men det skal være på begge dele, og der er vi jo så ikke enige. Det er jo det, vi har hørt i debatten i dag. Vi mener, at der både skal en hastighed til for at begrænse klimaforandringerne, begrænse vores CO 2 -udslip og vise en vej til resten af verden, i forhold til hvordan det kan lade sig gøre, og at der skal en hastighed til at ruste os mod klimaforandringerne. Der er det jo trist, at debatten har vist, at vi så åbenbart er uenige med spørgerens parti, som mener, at der ikke skal være hastighed på den første del. Begge dele er vigtige, og den her debat handler om den sidste del, men begge dele er altså helt afgørende vigtige.
[84429] **Ordfører**: Jeg kan jo give det svar til Spørgeren, at hvis man følger Parti_Gs politik på dagpengeområdet, så vil ledigheden stige med 40.000 mennesker, og de offentlige finanser vil forværres med 14 mia. kr. Det er ikke særlig fornuftig politik, men jeg kan så forstå på Spørgeren, at det bare er Finansministeriet, der regner forkert, og der hører jeg nok også – i lighed med Finansministeriet – til blandt de mindre begavede, som ikke forstår, hvorfor de regner forkert. For at følge op på hr. Lars Boje Mathiesens spørgsmål i forhold til effekterne af den finanslov, som Parti_G indgik aftale om sidste år, hvor man regnede på den disponible indkomst efter afgifter, efter ydelser, efter skat, det hele, på de enkelte indkomstdeciler, hvilket viste, at alle indkomstgrupper i gennemsnit ville blive fattigere, vil jeg høre: Hvad var regnefejlen i den specifikke beregning, som Parti_G mener at have fået øje på? **Spørger**: Hvis det er, at ordføreren for Parti_H også er oprigtigt nysgerrig efter at blive klogere på Finansministeriets regnemaskine, så kan ordføreren skrive, og så vil jeg gerne give en gave til Parti_H, også med vores rapport om regnemaskinen. I forhold til det andet spørgsmål om finansloven synes jeg, du skal skrive til vores finansordfører, som jeg tror med glæde vil give dig et svar på det. **Ordfører**: Det har vi, og dog, for det er jo ordføreren, der siger, at når Finansministeriet har regnet på den disponible indkomst – vi snakker ikke om det generelt, hvor man skal medregne det offentlige forbrug og alt det der, og jeg kender udmærket godt til den debat, der er – og specifikt i forbindelse med den her finanslov har regnet ud, at folk bliver fattigere af at skulle betale mere i afgift, så er det forkert. Og så spørger jeg bare stille og roligt: Hvad er specifikt forkert i det regnestykke? Og jeg mener ikke generelt i forhold til Finansministeriets regnemetoder. For når man siger det på landets fineste talerstol, må det være, fordi man ved, hvorfor det er forkert. Ellers kan man da ikke beskylde embedsmænd for at gøre noget, der er forkert. **Ukendt**: Jeg har også sagt, at jeg gerne vil sende ordføreren den pågældende rapport, og det glæder mig, at ordføreren ser frem til at få den. Men jeg må også bare bide mærke i, at siden man begynder at køre rundt i nogle detaljer i et notat fra en helt anden debat end en debat, der handler om det her, er det måske udtryk for, at Parti_H godt kan mærke den folkelige stemning i forhold til sanktioner over for syge mennesker, over for arbejdsløse, i forhold til den beskæftigelsespolitik, vi har kørt, altså at der er noget, der har rykket sig – også det, at man i debatten i højere grad nu begynder at prøve at sætte et andet billede op end det om de forkælede studerende. Altså, man begynder at flytte sig, fordi man måske kan mærke, at der er sket et skift i folkestemningen. Jeg ved ikke, om det er det, man skal tage det som udtryk for. Men i hvert fald tak.
[87448] **Spørger**: Tak. I Parti_I er vi selvfølgelig glade for, at en gruppe mennesker nu kan trække sig tidligere tilbage fra arbejdsmarkedet. Det er dem, der har arbejdet længst, og det er dem, der har slæbt tungest. Mange er skadet. Nogle er slidte. Andre er det ikke. På den måde er det jo næsten en slags borgerløn, som man kan få i en periode af sit liv som tak for at have taget et tungt og langt slæb for resten af samfundet. Det synes vi jo i Parti_I er dejligt. Vi har hele tiden gået ind for retten til tidlig tilbagetrækning. På den her talerstol stod jeg faktisk tilbage i 2015 og talte varmt for den tyske model for tidlig tilbagetrækning, som kører efter samme principper og fungerer rigtig godt i Tyskland. Derfor er det også en god dag for Parti_I. Men nu, når vi var det første parti, der nævnte retten til tidlig tilbagetrækning her i salen – nu må beskæftigelsesministeren godt lige høre efter et øjeblik – og nu, når vi var det første parti i forhandlingerne om det her lovforslag i Beskæftigelsesministeriet, der sagde, at vi er klar til at støtte det her uden at tage os dyrt betalt for at gøre det rigtige, så undrer det os, at vi pludselig røg ud af forhandlingerne og måtte læse i avisen, at forslaget havde samlet flertal. Det var en mærkelig oplevelse, som jeg håber ministeren vil sætte et par få ord på, når han kommer på talerstolen; ministeren må også gerne kommentere, om Parti_I er velkommen til at melde sig helt og fuldt ind i den her aftale. Jeg skal dog sige, at Parti_I kommer til at stemme for uanset. Vi står jo ikke og stemmer nej til noget, som vi har markedsført i årevis, men vi har ikke slips på, og vi har ikke de helt store smil fremme. Vi mener nemlig også, at nødvendigheden af det her forslag viser, at der er noget grundlæggende galt med strukturen i vores samfund. Forslaget er nemlig det, vi i Parti_I kalder et reparationsforslag. Der er mange forslag, der viser, at vi bor i et reparationssamfund. Vi reparerer i virkeligheden på, at folk ikke kan holde til at leve i det, vi kalder et velfærdssamfund. I det her eksempel kan de ikke holde til at være på arbejdsmarkedet. Forslaget er bare et af mange reparationsforslag, som vi arbejder med her i Folketinget, og der er mange reparationsforslag, som vi behandler politisk. Det kan være andre forslag til pensionsordninger for nedslidte. Det er også et reparationsforslag, når Parti_A vil have flere tvangsanbringelser, fordi vi ikke formår at støtte godt op om de udsatte familier. Det er et reparationsforslag, når nogle vil indføre intensiv kameraovervågning på gader og stræder for, at vi ikke skal sparke hinanden til plukfisk i nattelivet. Det er et reparationsforslag, når vi indfører psykologhjælp til unge, som har det sværere og sværere ved at klare præstationsræset og nulfejlskulturen på landets skoler og uddannelser. Alt dette, inklusive tilbagetrækning, som vi taler om i dag, er det, vi kalder reparationslovgivning, som er nødvendig, fordi rigtig mange danskere mistrives i hamsterhjulet, i den endeløse vækstkultur, i stress og i jag og præstationsræs. Vi er nødt til at indføre reparationsforslag, fordi regeringen ikke har modet til at lave nogle af de strukturelle ændringer, der løser de bagvedliggende problemer, som sender os alle sammen ind i hamsterhjulet. Det kan være nedsat arbejdstid, der kunne ændre ved de strukturer. Det kan være borgerløn. Det kan være, at vi i mindre grad baserer vores liv på materielt forbrug og måske i højere grad på at være sammen med vores børn eller vores familie eller vores venner eller være ude i naturen eller de ting, der interesserer os. Det kan være mange andre forslag, der arbejder på at justere de bagvedliggende strukturer, som skaber alle de her problemer, vi hele tiden er nødt til at reparere på. Parti_I glæder sig til, at vi får en regering, som tør ændre nogle af de grundlæggende strukturer og skabe mere trivsel og mere livskvalitet i vores samfund, både på arbejdsmarkedet og andre steder, inden for klima, miljø, natur for den sags skyld. Mens vi venter, vil vi gerne være med til at hjælpe nogle af dem, der har arbejdet længst og slæbt tungest. Det er jo ikke deres skyld, at regeringen ikke tør lave grundlæggende om på de strukturer, som slider folk ned på arbejdsmarkedet. Tak, formand. **Spørger**: Det er blot, fordi jeg bliver nødt til at påtale det, når folk fra venstrefløjen omtaler det at have et arbejde som et hamsterhjul. Det er jo ikke kun Parti_I, der gør det. Andre på venstrefløjen gør det også jævnligt, og Parti_A mener, at ethvert fuldtidsarbejde er at knokle. Et hamsterhjul er sådan et, der bare drejer rundt til ingen verdens nytte. Hamsteren går derind, fordi den synes, det er sjovt, eller for at få motion. Jeg ved ikke, hvorfor den gør det. Et arbejde er noget, hvor man producerer forudsætningerne for, at man kan eksistere som menneske, og det, at vi alle sammen går på arbejde, producerer forudsætninger for, at vi kan eksistere som samfund. Så vil Ordføreren ikke fremover holde op med at omtale det at gå på arbejde som at gå ind et hamsterhjul? **Ordfører**: På ingen måde. Ordføreren behøver ikke at belære mig om arbejde. Jeg har arbejdet i 30 år. Hamsterhjulet bruger vi, når vi bare løber stærkere og stærkere for at støtte den sorte vækstkultur, som Parti_H bl.a. står for, hvor vi producerer og producerer uden at tænke på, om de mennesker, som er i samfundet, overhovedet kan holde ud at leve der, plus at vi er ligeglade med, hvilke konsekvenser det har for natur og miljø og klima. **Spørger**: Det er altså virkelig noget mærkelig noget med venstrefløjens had til arbejde. Det synes jeg, men det kommer bedst til udtryk, når Parti_I omtaler arbejde som et hamsterhjul, fordi et hamsterhjul jo ingenting gør, men det gør det faktisk at gå på arbejde. Det skaffer mad på bordet til en selv, til dem, man forsørger, og det gør hele samfundet rigere. Men det er meget afslørende, når man fra venstrefløjen bruger udtrykket hamsterhjul om det at gå på arbejde. **Ordfører**: Ordføreren skal ikke belære mig om arbejde. Jeg startede som avisbud. Jeg har været flaskedreng. Jeg har været fisker. Jeg har været bartender. Jeg har haft et hav af jobs. Jeg har også været iværksætter og selv startet virksomheder. Jeg kender godt værdien af arbejde, og jeg arbejder glædeligt, og jeg arbejder også nogle gange for længe. Så når jeg bruger ordet hamsterhjul, er det ikke for ikke at anerkende arbejde, så er det for at sige, at vi er mange, der løber rigtig, rigtig hurtigt for at bidrage til et samfund, som vi faktisk mindre og mindre tror på, fordi det ikke giver plads til det, der er vigtigt i livet, og fordi det smadrer klima, natur og miljø.
[81128] **Spørger**: Tak for ordet. Forslaget her handler jo om, at vi skal opretholde den lovgivning, som indførte skrappere sanktioner over for tiggeri. Og hvis vi ikke vedtager lovforslaget, falder sanktionerne væk. Jeg er sådan set ikke uenig i, at der kan være problemer med tiggeri. Og jeg synes især, at der er et behov for, at vi gør mere ved den organiserede form for tiggeri, hvor bagmænd tit udnytter andre mennesker i en svær situation til at skaffe sig selv indtægter. Jeg synes faktisk, at vi trænger til at få skærpet den del i lovgivningen, og jeg synes egentlig også, at det er noget, man bør overveje i den næste handlingsplan mod menneskehandel, for det er klart, at det er en meget uacceptabel situation. Men det er jo ikke det, det her lovforslag handler om. Det skærer tværtimod alle over en kam. Og jeg er meget enig med organisationerne SAND, Institut for Menneskerettigheder, Kirkens Korshær og mange andre i, at det her kriminaliserer fattigdom, når man giver fængselsstraffe for at tigge. Jeg synes, det er et socialt problem, og det skal ikke bekæmpes retspolitisk. Og så melder jeg mig nok ind i det kor, som synes, det er lidt sløjt, at vi ikke har fået en evaluering, forud for at vi nu går i gang med at behandle det her forslag. Jeg synes jo, at vi på en eller anden måde burde have en grundigere debat af et forslag, som har været så kraftigt diskuteret, at man ligefrem har sat en solnedgangsklausul på. Jeg har en mistanke om – men det må jo forblive en mistanke – at det måske ikke lige præcis er den her lovgivning, som har virket allermest, men måske snarere den om utryghedsskabende lejre, som har stresset nogle af de her mennesker ud af byen. Og dermed kunne man måske drøfte, om det her lovforslag var værd at opretholde, men det er svært at få den debat, når der ikke er lavet en samlet evaluering. Men der skal ikke være nogen tvivl om, at vi i SF afviser det her forslag. Vi synes, det er en kriminalisering af fattige mennesker. **Ukendt**: Tak for det. Jeg vil bare spørge ordføreren, om ordføreren ikke er enig i, at det at være fattig og udsat er et socialt problem, at det sådan set er noget, der hører inde under sociallovgivningen og faktisk ikke rigtig har noget med den her lovgivning at gøre. Mener ordføreren, at vi skal holde op med at lovgive i straffelovgivningen, fordi vi har fattige mennesker i Danmark? **Ordfører**: Det, jeg siger, er, at jeg ikke mener, at det her problem skal løses retspolitisk – jeg mener, det skal løses socialt. Vi har at gøre med nogle mennesker, som er fattige, og som tigger af en årsag, nemlig at de ikke har nogen indtægter, og hvis der er tale om udenlandske hjemløse, som driver omkring i København og ikke kan finde ud af at komme hjem, så synes jeg, det ville være meget bedre at gøre, som man gjorde for år tilbage, hvor man rent faktisk prøvede at hjælpe dem hjem til de lande, de kom fra. Man tog kontakt til ngo'er i Polen, Rumænien, eller hvor det nu var, og sørgede for, at de her mennesker også havde noget at vende hjem til. For det er klart, at det at drive rundt i København og prøve at have en tilværelse her, når man ikke bor her og ikke er underlagt den almindelige lovgivning og dermed ikke kan få den hjælp, er der bare nogle store udfordringer i. **Spørger**: Vi er enige i, at udenlandske tiggere selvfølgelig skal hjælpes ud herfra – de har ikke noget at gøre her – men det her lovforslag, L 113, er jo ikke sat i verden for at bekæmpe fattigdom. Er ordføreren ikke enig i det? **Ordfører**: Jo, det er jeg sådan set enig i, men jeg synes, at det har en parallel til bekæmpelse af fattigdom, fordi det handler om fattige mennesker, som bliver ramt af det her lovforslag, og det er det, jeg synes er problematisk. Jeg synes ikke, man på den måde skal bruge retspolitik til at bekæmpe et problem, som dybest set er socialt.
[110398] **Ordfører**: Tak. DF's behandling af indfødsretssagerne demonstrerer, hvorfor vi i Parti_I har foreslået anonymisering af ansøgere om dansk statsborgerskab. Der er x antal ændringsforslag fra DF, der alle vedrører udtagelse af personer på lovforslaget, fordi DF ikke mener, de er danske nok. Det er en begrundelse, DF baserer på personers sociale medier. Størstedelen af disse personer er optaget på lovforslaget efter at have betalt og bestået indfødsretsprøven. Det er altså ikke sager, der har skullet bedømmes i Indfødsretsudvalget. Det var det. **Spørger**: Tak for det. Nu har vi jo haft to forskellige ordførere på talerstolen, henholdsvis Ordføreren og Ordføreren. Ordføreren beskrev en sag, hvor Ordføreren havde været i dialog både med advokat og med familie. Hvis og såfremt Parti_I fik opbakning til deres forslag, ville det jo også betyde, at vi i Indfødsretsudvalget ikke kunne have dialog med borgere. Borgere kunne ikke tage kontakt til medlemmerne af Indfødsretsudvalget og fortælle om deres sag. Hvis der var noget, vi som medlemmer af Indfødsretsudvalget var i tvivl om i forhold til de her sager, kunne vi ikke tage kontakt til de her borgere, fordi de simpelt hen var anonymiseret. Frygter Parti_I ikke, at det i virkeligheden vil være en endnu større glidebane mod, at vi faktisk ikke kender dem, vi giver statsborgerskab, og ikke kan få det, som jo også er i folkestyrets ånd, nemlig en dialog med de mennesker, der ønsker at få et dansk pas? **Ordfører**: Det her med anonymisering er ikke noget, vi mener i Parti_I; det er jo noget, forskningen viser rent faktisk sagtens kan lade sig gøre. **Spørger**: Mig bekendt er der ikke lavet forskning om anonymisering i forhold til indfødsretssager. Jeg anerkender, at man kan gøre det, men jeg anerkender også, at hvis f.eks. Ordføreren, som er formand for Indfødsretsudvalget, spørger til de anonymiseringer, så skal ministeren faktisk udlevere de her sager. Men jeg kunne godt tænke mig at høre Parti_I: Hvordan skal en anonym borger i praksis henvende sig til et folketingsmedlem? **Ordfører**: Det er jo det, vi har indstillet til, altså at vi skal finde ud af, hvad det er for en model, der skal anvendes. Så vil jeg yderligere bare sige, at vi gerne vil forhindre den her form for diskrimination, i forhold til hvem der får dansk statsborgerskab.
[90983] **Spørger**: Tak til ordføreren for en god tale. Jeg er fuldstændig enig med ordføreren i, at rigtig meget af det her bunder i radikal islamisme og mangel på tolerance og manglende forståelse af, hvilke samfund Danmark og Frankrig, altså vores vestlige demokratier, er, også hvis vi taler om Samuel Paty. Jeg anerkender til fulde SF's ret til at gå med i et forslag til vedtagelse med Parti_A. Jeg synes bare, at når ordføreren står på talerstolen og siger, at det har man gjort, fordi der nu bliver sat noget i gang, og når jeg samtidig hørte ministeren til at starte med sige fra talerstolen, at der ikke er noget, der har ændret sig, og at ministeren gør lige præcis det samme, som ministeren hele tiden har villet gøre, så er det udtryk for to meget forskellige opfattelser af, hvad der skal til, for at vi har lærernes ryg bedre, end vi har i dag. Derfor vil jeg egentlig bare spørge ordføreren: Hvornår slipper ordførerens tålmodighed op? Hvornår skal vi gøre mere? Jeg hørte faktisk ordføreren sige, at det her nok ikke er nok, at vi nok skal gøre mere, så hvornår slipper tålmodigheden op? **Ordfører**: Nu har vi en forespørgselsdebat i dag, og bare siden samrådet er det jo så lykkedes at blive enige med regeringen om at sætte en række initiativer i gang, så jeg tænker, at min tålmodighed rækker dertil, at vi nu skal mødes i sektoren og diskutere det med sektoren. Der var i dag et meget godt spørgsmål om Claus Hjortdal, der er formand for Skolelederforeningen, som stadig ikke synes, at man skal undervise i emner, der er pikante, hvilket jeg synes er et fuldstændig vanvittigt synspunkt. Så er det da oplagt at mødes med netop sådan en som Claus Hjortdal, men også med de andre fra sektoren, som jeg synes nogle gange kan være lidt berøringsangste, diskutere med dem og så efterfølgende sætte os sammen og sige: Nu har vi snakket med dem, hvad kan vi gøre? Hvis den drøftelse ikke kommer, slipper min tålmodighed op, og hvis den drøftelse ikke fører til noget brugbart, slipper min tålmodighed op. Men jeg tror faktisk på regeringen, når den siger, at den vil sætte noget i gang. **Spørger**: Fra Parti_Bs side tog vi initiativ til et møde med sektoren, som blev afholdt i efteråret, den 2. november. Det var hr. Jakob Ellemann-Jensen, vores formand, jeg selv og en række andre repræsentanter fra Parti_B, der mødtes med repræsentanter fra hele uddannelsessektoren: elevside, lærerside og ledelsesside. Jeg synes sådan set, at det, der var kendetegnende for den del af diskussionen, var, at det, de sagde, var i modstrid med det, som ordføreren også meget billedligt beskrev i sin tale. Jeg taler om diskussionen ude på lærerværelserne; der, hvor man står foran katederet og oplever truslerne. Der er ikke nødvendigvis det samme billede af det. Derfor vil jeg bare opfordre til, at vi i langt højere grad også forholder os til det, som den enkelte lærer oplever og møder, og ikke kun til det, som ledelsen tror og synes. **Ordfører**: Det synes jeg er rigtigt. Det er jeg enig i. De overvejelser skal vi tage med.
[101062] **Spørger**: Tak for ordet. Det er jo derfor, at vi i Parti_L fremsatte forslaget om en klimalov 2.0, så vi netop kunne regne vores shippingimport osv. med i de her klimamål. Men i forlængelse af den her IPCC-rapport, som siger, at vi skal halvere vores globale udledninger i 2030, så vil jeg høre, om det giver regeringen, ministeren, Ordføreren, anledning til at genoverveje og genåbne de aftaler, som man har indgået, f.eks. at lade al kul, gas og olie ligge i jorden, det vil sige fremrykke den oliestopaftale, som jo nu er i 2050. Altså, giver rapportens konklusioner anledning til, at vi genåbner de aftaler, som man har indgået i Folketinget? **Ukendt**: Jeg må jo være helt ærlig og sige, at det, der giver mig mest anledning til overvejelser nu, er krigen i Ukraine, og hvordan vi løser det. Og vejen ud af det, vi står i i Ukraine, er uafhængighed af russisk gas. Det er en af vejene. Men vi har lavet et nationalt kompromis. Det er et rigtig, rigtig godt stykke politisk arbejde. Der står, at vi skal være uafhængige af russisk gas, men vi kommer jo ind i en diskussion i Europa af, om vi så hellere i en periode vil benytte os af fossile brændsler fra egne lande, altså potentielt øge produktionen i nogle af vores egne medlemslande i stedet for at være afhængige af russisk gas, hvad der ud fra en sikkerhedsvinkel ville være bedre. **Ukendt**: Jo, man kan sige, at det ene jo ikke udelukker det andet. Og selvfølgelig skal Taleren været optaget af den invasion, vi oplever lige nu i Ukraine. IPCC-rapporten siger jo også, at hvis vi skal komme i mål, skal vi revolutionere landbruget. Man har jo indgået en aftale her i Folketinget, som freder den animalske produktion. Er det f.eks. noget, som Taleren vil overveje, altså at åbne landbrugsaftalen, så man får den animalske produktion med også, og så vi kan revolutionere landbruget, som IPCC-rapporten anbefaler? **Ukendt**: Nu er det jo ikke så tit, at jeg er optaget af revolutionære ting. Vi valgte reformvejen for mange år siden i det parti, jeg repræsenterer. Der vil jeg gerne blive. Til gengæld er jeg utrolig optaget af, at vi når i mål med vores klimaambitioner. Vi har behov for en uafhængighed af russisk gas på et meget, meget tidligt tidspunkt. Det er det, vi arbejder med nu. Jeg synes, at vi har en god landbrugsaftale, og jeg vil gerne takke for, at så mange partier her i Folketinget har valgt at tage ansvar for et af de sværeste klimaområder. For vi er der i den danske klimaindsats, at nu begynder alle beslutninger at gøre ondt og have rigtig store konsekvenser. Så nej, jeg har ikke tænkt mig at opsige landbrugsaftalen.
[114798] **Spørger**: Jeg vil godt bede Parti_As ordfører kommentere på eller redegøre for, hvad konsekvenserne for Danmark potentielt kunne være af, at vi simpelt hen bare lod de her potentielle pirater sejle deres egen sø i stedet for at hente dem til Danmark. Hvad ville de udenrigspolitiske konsekvenser for Danmark være af, at man ikke hentede de her pirater til Danmark? Hvem er det, der ville sanktionere Danmark for ikke at hente de her pirater hjem? **Ordfører**: Jeg kender ikke de konkrete sanktionsbestemmelser inden for den her slags regler, men jeg synes, at det nu engang må være sådan, at når vi i Danmark tiltræder internationale regler, lever vi selvfølgelig også op til dem. Hvis der måtte komme piratangreb, skal man enten afskrække piraterne eller få dem til at vende gummibåden om og sejle ind til land igen. Vi har slet ikke behov for at skulle have nogen af dem med om bord. Det er slet ikke et ønske. Jeg tror for i øvrigt slet ikke, at det er forventningen, at det ville ske, men det er klart, at hvis der sker en frihedsberøvelse, skal det selvfølgelig foregå inden for de rammer, der skal være. Den her gang er der så nedsat en tværministeriel taskforce, som skal hjælpe med, at vi får foretaget en konkret og individuel vurdering på baggrund af de foreliggende omstændigheder, der er, når eller hvis sådan noget måtte ske. Der er ingen af os, der ønsker – eller det ved jeg da ikke; det tror jeg da ikke at der er nogen af os der ønsker – at få en ny Lucky til Danmark. Så det allerbedste ville være, som ordføreren lidt malerisk siger, at lade dem sejle deres egen sø. **Ukendt**: Det er regeringen og Parti_A, der sætter de her konventioner op på en højhellig piedestal. Så det er jo jer, der ønsker at hente pirater til Danmark, for det er det, de her konventioner forpligter os på, og Parti_A og regeringen ønsker at overholde de bestemmelser. Sådan er det, uanset at ordføreren ikke kan redegøre for en eneste konkret konsekvens af ikke at hente pirater til Danmark. **Ordfører**: Jeg ved simpelt hen ikke, hvad det er, der foregår i Parti_F lige nu. Vi kan ikke få et klart svar på, om man støtter det her mandat til de danske soldater, men vi kan godt få en masse udenomssnak og faktisk blive lagt ord i munden om, at vi skulle ønske at få pirater til Danmark, fordi vi vedkender os, at Danmark har tiltrådt og bakker op om internationale regler. Sikke noget sludder. Jeg har sagt meget tydeligt, at jeg ikke ønsker nogen ny Lucky eller nogen anden pirat til Danmark. Det ønsker vi i Parti_A ikke. Jeg har ikke noget godt at sige om den tildeling af opholdstilladelse, der er sket, så det kan man ikke lægge mig til last, men man kan lægge mig til last, at jeg bakker op om de soldater, der nu skal af sted for at passe på danske værdier og danske fartøjer i Det Røde Hav, og der mangler jeg at høre Parti_F klart bakke op om de samme soldater.
[119598] **Ordfører**: Mange tak. Vi får jo jævnligt kritik her i Folketinget for, at vores lovbehandling går for stærkt, at der ikke er tid nok til lovbehandlingen, og at vi laver lovsjusk. Det her synes jeg er et godt eksempel på noget, som vi får alt for lidt tid til: 200 sider, som pludselig kommer ind fra højre, og hvor der er ultrakort tid til udvalgsbehandlingen og kort tid til spørgsmål, hvor fristen faktisk er sat til i morgen kl. 12. Det synes jeg simpelt hen ikke er i orden. Det her er kompliceret og vigtigt EU-stof, hvor jeg f.eks. ikke kunnet få svar på nogle spørgsmål her inden førstebehandlingen. Derfor synes vi faktisk fra Parti_Ds side, at det ville have klædt ministeren, at det havde været muligt at få en teknisk gennemgang af det her, inden det skulle behandles her i salen. For det er simpelt hen ikke i orden at haste 200 sider igennem på den her måde. Så på den baggrund – jeg mangler stadig væk svar – kommer jeg ikke til at sige i dag, hvad Parti_D kommer til at stemme til det her. Tak. **Spørger**: Jeg ved ikke, om ordføreren har bedt om en teknisk gennemgang; det kunne ordføreren jo have gjort. Men jeg kunne godt tænke mig at spørge den Parti_D ordfører om noget. Tak for talen i øvrigt. Ordføreren var også inde på det lige før, altså i forhold til det her med tiden, der har været til at behandle det her. Altså, det blev vedtaget i EU den 14. maj, og det er jo ikke særlig mange dage siden, og så har vi i Danmark 30 dage til at meddele Kommissionen, om vi kan tilslutte os de dele, som er beskrevet her. Så jeg kan ikke se, at det kunne have været gjort langsommere . Det vil jeg gerne bede ordføreren om at bekræfte. Så vil jeg bare lige i forhold til det her med, at det er kompliceret stof, og det er det helt sikkert, sige, at det jo ikke er særlig lang tid siden, at vi havde et beslutningsforslag her i salen, bl.a. fremsat Parti_G, som handlede om bl.a. asyl- og migrationspagten. Og derfor har vi jo faktisk haft en indholdsdiskussion af store dele af det her spørgsmål for meget kort tid siden. Det synes jeg bare lige skulle på plads for eventuelle lyttere og seeres skyld. **Ordfører**: Tak. Man kunne jo nok i hvert fald have forberedt det lidt bedre ved at gøre opmærksom på, at det var på vej. Det er muligt, at man har vidst det i god tid i regeringen. Nu er der også nogle af os, som har mange andre ordførerskaber end at være udlændinge- og integrationsordfører, og som også er beskæftiget med mange andre ting. Det kunne have været rart ligesom at være blevet varslet om, at det her var på vej; så kunne vi måske også have lavet en anden tidsplan i forhold til udvalgsarbejdet. Jeg synes i hvert fald, at det er utilfredsstillende, at man op mod en førstebehandling ikke har kunnet nå at få svar på spørgsmål. Det håber jeg også at ordføreren vil være enig med mig i. Altså, 200 sider med meget kort frist er ikke i orden. **Spørger**: Jeg ved ikke, hvad for nogle spørgsmål ordføreren har stillet og ikke har stillet, men jeg tror bare, at jeg må konstatere, at debatten om asyl- og migrationspagten jo har været på dagsordenen i EU længe, og alle har kunnet se, at det nærmede sig afslutningen. Det blev afsluttet den 14. maj, og vi har så 30 dage til at meddele Kommissionen, hvor vi stiller os. Det er bare for at sige, at det jo nærmest ikke kan gøres langsommere end det, vi har lagt op til her, hvis vi skal overholde de frister og tre behandlinger i Folketinget, som vi har en forpligtelse til, jævnfør grundloven. **Ordfører**: Jeg skal ikke kunne sige, hvordan og hvorledes i forhold til regeringens arbejde med det her, altså hvornår regeringen har fået at vide, at det her var på vej. Jeg kan bare konstatere, at der er nogle ting i det her, som er vigtige for os og vigtige for os at få afklaret, før vi ligesom tager stilling til det her. Og det forbeholder vi os selvfølgelig retten til, altså at vi gerne vil have det afklaret, før vi ligesom meddeler, hvad vi har tænkt os at stemme til det her.
[107462] **Spørger**: Jeg vil godt vende tilbage til det der med familien. Nu er jeg jo begavet med en pige, der har holdt mig ud i snart 30 år, og guderne skal vide, at hun ikke er undertrykt. Guderne skal også vide, at der er nogle ting i vores hjem, som hun gør, og som jeg gør, og det er, fordi der er noget, som hun er bedre til, end jeg er, og der er noget, som jeg er bedre til, end hun er. Men jeg vil godt lige anholde det der, for det lyder jo virkelig på Moderaterne, som om I sådan helt seriøst overvejer, at det er noget, vi skal ind at sætte strukturer eller regler for. Så er Moderaterne simpelt hen ude på, at vi skal til at lovgive eller have kurser for mænd som mig, som ikke er gode til at støvsuge, men som er rigtig gode til at lave mad? **Ordfører**: Nej, hvis det er det, der bliver forstået, så misforstår ordføreren mig. Det er overhovedet ikke det, jeg siger. Det, jeg anfægter, er, at kvinder rent faktuelt i gennemsnit har en times mere arbejde i hjemmet end mænd, og jeg kommer egentlig ikke med en løsning. Jeg tænker bare, at der kan være nogle kvinder derude, der hellere vil bruge den time på arbejdsmarkedet end i hjemmet. Det kunne man fra Folketingets side understøtte ved lovgivning. **Spørger**: Men det vil jeg jo så godt høre løsningen på. For der er slet ingen tvivl om, at vi har valgt anderledes i vores liv, og jeg er slet ikke i tvivl om, at min kæreste har valgt at tage hjem, fordi det var en prioritet for hende. Kan ordføreren så fortælle mig, hvad der på arbejdsmarkedet er til hinder for det, hvis hun på noget tidspunkt havde valgt at tage på arbejde i stedet for at støvsuge? Det vil jeg meget gerne høre. For det lyder som en påstand om noget, som egentlig er et frivilligt valg, og noget, som vi gør, fordi vi er en familie og vi får familien til at fungere, og hvor det ikke er køn, vi tænker på, men familie. **Ordfører**: Det er jo interessant, hvad ordføreren siger: For at få familien til at fungere vælger kvinden at bruge en time mere i hjemmet. Så jeg tror, det er måden, vores samfund er strikket sammen på, altså at vi alle sammen arbejder rigtig, rigtig meget, men at vi stadig har nogle børn og et hjem, der skal passes. Men det er ikke noget, jeg har en fast politik på, vil jeg godt lige gøre opmærksom på. Det er blot en sondering.
[101104] **Spørger**: Nu har Parti_G og Parti_I stået sammen i kampen imod Lynetteholmen, altså imod at anlægge den store ø i Københavns Havn og bygge en kæmpe by på den. Vi har på det sidste undret os over, at det ser ud, som om de garantier, der er for, at det er selvfinansierende, ligesom er ved at forsvinde. Den radikale leder refererer videre til transportministeren, SF's leder gør det samme, og transportministeren refererer videre til By & Havn, så det er, som om den garanti, vi havde i forbindelse med at finansiere et af Danmarks allerstørste byggeprojekter, er ved at smuldre. Har Ordføreren den samme undren, og hvad tænker hun der vil ske? **Ukendt**: Ja, jeg har jo haft samme oplevelse og læst samme artikler og undret mig over svarene fra adskillige, for argumentet for at lave et så stort både miljø- og klimaskadeligt projekt var dels at bygge nogle boliger – det anerkender jeg – dels at det hvilede i sig selv, at det var økonomisk selvfinansierende. Det var godt nok ved at lade en del byggepriser stige, men ikke desto mindre var det selvfinansierende. Men det her eroderer jo fuldstændig det fundament, så jeg undrer mig meget over det og over meget andet, og jeg håber virkelig, at det får en del partier til at stoppe netop Lynetteholmen. **Ukendt**: Det vender vi stærkt tilbage til. Mit andet spørgsmål går på noget andet. Det ser ud til, at også kravene til Danmark, selv om vi er klimaførende i verden og dygtige til at begrænse CO 2 , også kommer til at skærpes. Der er flere videnskabsfolk, der siger, at vi måske skal højne vores CO 2 målsætning og måske helt op at reducere vores CO 2 -udslip med 78-80 pct. i 2030. Vil Parti_G være med til at bakke op om at hæve barren, hvis det bliver nødvendigt? **Ukendt**: Det er der ingen tvivl om. Klimakrisen er den mest presserende krise for os. Jeg har selv læst et summary af den rapport, der kom i går, og det er jo bare alvorligt. Vi bliver nødt til i verdenssamfundet inden for meget, meget få år at reducere vores udledninger meget drastisk, og det betyder også, at vi i Danmark, et af verdens rigeste lande, bliver nødt til at bidrage. Noget, der kan gøre mig rigtig, rigtig bekymret, er, når jeg hører og ser nogle politikere, særlig internationalt, sige, at vi bliver nødt til at skrue op for den fossile energi i de her dage.
[124695] **Ordfører**: Tak for det, formand, og tak til Spørgeren for at have fremsat det her beslutningsforslag, som har et rigtig godt sigte. Lad mig starte med et tilbageblik. Sagen er jo, at asbest er et stof, som man i sin tid troede var helt fantastisk, fordi det havde en høj grad af holdbarhed og fungerede godt efter hensigten, men hvad man ikke lige tænkte over, var, at det i virkeligheden viste sig at være super, super farligt. Selv om det gudskelov er mange år siden, man stoppede med at bruge asbest i Danmark, er vi i den situation, at det er noget, som særlig vores håndværkere jævnligt støder på. Når de renoverer huse og skifter tage, er det noget, de kommer i karambolage med. Det er støv, man kommer til at indånde, og det er tagplader, man piller af, og i sidste ende er det voldsomt kræftfremkaldende og enormt farligt. Når man kigger på, hvad der er dræberen i Danmark, og hvad man kan dø af, kan man se, at når man kommer forbi cigaretrygning og alkohol, skal man ikke særlig langt ned på listen, før man finder asbest som et ekstremt potent stof til meget stor skade i vores samfund. Jeg vil også takke Fagbladet 3F for at have skrevet rigtig mange gode artikler og bragt en lang række afsløringer om farligheden af asbest, og hvordan det er blevet brugt, og hvordan det mange steder i dag stadig væk håndteres forkert med meget store skader til følge. Jeg er helt med på, at Folketinget tidligere har vedtaget regulering. Jeg er helt med på, at man i forskellige politiske aftaler, som Parti_F også er en del af, har rykket sig tættere på et mål om, at vi i fremtiden skal have et Danmark, hvor vi ikke har asbest. Så der er taget masser af gode skridt på det her område. Parti_F synes, at beslutningsforslaget på rigtig mange måder er rigtig godt. Da vi diskuterede det i folketingsgruppen i dag, var der meget stor opbakning til, at det i hvert fald er den her vej, vi skal bevæge os. Jeg er ikke normalt ordfører på det her område, så jeg skal ikke kunne bore mig helt ned i detaljen, og jeg har jo også lyttet til nogle af de kritikpunkter, der har været rejst af partier på talerstolen før mig, og derfor kan jeg ikke garantere vores støtte til forslaget, men jeg synes helt klart, at det er den vej, vi skal. Jeg vil meget gerne være med til at undersøge i udvalget, om forslaget rammer plet, eller om der er noget, der skal rettes til. Men det er i hvert fald i den retning, vi skal. Så mange positive ord og signaler vil jeg gerne sende til forslagsstilleren. Jeg kan ikke helt garantere vores ja, men vi er i hvert fald på vej derhenad. Tak for ordet, formand. **Spørger**: Tak for den konstruktive tilgang og vurderingen af, at det er en alvorlig sag, som det er vigtigt at få strammet og tjekket efter i hele vores lovgivning, i forhold til om den er korrekt håndteret. Ordføreren siger, at partiet gerne vil kigge på det i udvalgsarbejdet, men hvad betyder det mere præcist? For normalt foregår der jo ikke så meget, så jeg er bare lidt usikker på, hvad ordføreren egentlig præcis mener med det. **Ordfører**: Ordføreren mener, at vi skal bore os mere ned i detaljen, for jeg vil ikke lægge mit hovedet på blokken, i forhold til at vi stemmer ja til det, for der kan være noget, vi ikke har overvejet, eller som jeg ikke har kunnet overveje, fordi jeg ikke normalt er ordfører på det her område. Så vil jeg ikke tages til indtægt for det, og så skulle herop ved andenbehandlingen og stå og sige, at nu har vi lige tænkt os endnu mere grundigt om. Det kunne vi for så vidt godt gøre, men det er der bare ingen grund til. Jeg synes, man i hvert fald skal kunne stå ved de ting, man siger fra Folketingets talerstol, og det vil jeg også helst kunne. Men der er jo masser af udfordringer. Deponi f.eks. er jo en central del af det her. Det er jo ikke kun asbest, der ryger i deponi, hvilket man sagtens kunne diskutere. Og det kunne jo også være alle de her vindmøllerester, som bare bliver pumpet direkte i deponi, og som vi ikke er særlig begejstret for. **Spørger**: Jeg tænker, at det, ordføreren siger, er, at vi egentlig har brug for mere viden, og det er faktisk også det, der ligger i forslaget, altså netop fordi det også har været en sag, jeg har diskuteret med ministeren og nogle af de andre ordførere i lang tid i forbindelse med et andet lovforslag. Så det er netop vigtigt, at vi får præciseret af nogle eksperter, både nogle faglige og nogle juridiske, hvordan det er, vi håndterer det her bedst. Men kunne en metode så være at indkalde til en høring eller lignende, hvor man netop siger, at vi har brug for at få de her faglige eksperter hørt? Altså, måske skal det ikke være et forslag som det her, men så en høring, hvor vi netop får at vide, hvordan det er med problemerne og de huller, der er i vores lovgivning, som ministeren og andre er uenige i der er, men som jeg mener der er ret stort grundlag for at argumentere for at der er. **Ordfører**: Det synes jeg kunne være en rigtig god idé. Jeg vil så også sige, at det jo lidt er en gratis omgang for mig, fordi jeg er vikarierende ordfører for et andet folketingsmedlem, så jeg kan jo bare stå og sige: Lad os tage en høring om det. Og så er det hende, der skal møde op. Men jo, det lyder som en ganske udmærket idé.
[120892] **Spørger**: Tak for det. Jeg undrer mig bare over, hvorfor et liberalt parti ikke ser muligheder i at støtte deltidspladser, når det her kan give fleksibilitet, men også kan give en økonomisk frihed for de forældre, som står i en situation, hvor man har barsel og bare gerne vil nyde tiden hjemme og en lillebror eller en lillesøster skal nydes fuldt ud. Jeg forstår det simpelt hen ikke. Jeg synes, det her er så klokkeklar liberal politik, så jeg kan slet ikke genkende Parti_B i lige nøjagtig det her forslag. **Ordfører**: Jeg kan høre, at der er mange ordførere, der undrer sig i dag, og det er jo rigtig godt at undre sig lidt. Det, jeg stadig væk vil holde fast i, er jo, at når man påpeger, at det her giver rigtig meget administrativt bøvl rundtomkring i vores kommuner og man bruger et hav af timer og dermed også skattekroner på egentlig at udføre noget kontrol, som faktisk ikke giver mening, så håber jeg da, at det er noget, som man synes man bør ændre på, og at man ikke bare vil fastholde det for enhver pris. Det kunne jo være, som jeg også svarede den anden spørger, at der faktisk var kommuner, der havde andre tanker om fleksibilitet. **Spørger**: Jeg er også spændt på, om kommunerne har andre muligheder, for jeg har aldrig set dem. Men jeg kunne godt tænke mig at spørge ordføreren om, hvad det er for et bøvl, der er. Jeg har selv været daginstitutionsleder, inden jeg kom her, i 15 år, og det er ikke mig, der sidder og administrerer det her. Så når vi tager den her tid væk fra noget administrativt, måske en pladsanvisning, går den her tid så ekstra til børnene? Fjerner man den her tid fra pladsanvisningen og giver den tilbage til daginstitutionerne? Det kunne jeg godt tænke mig at vide. Hvad er det for noget administrativt bøvl, der ligger i det her? **Ordfører**: Altså, uanset hvad kan jeg sige så meget som, at fra de næsten 19 år, jeg selv arbejdede med børne- og undervisningsområdet i en kommune, ved jeg, hvor irriterende det var, når man fra Christiansborg dikterede, hvordan vi skulle føre kontrol derude. Jeg ved, hvor mange timer jeg har brugt på i mine øjne unødvendigt arbejde. Derfor vil jeg også sige, at jeg personligt glæder mig over, at vi nu faktisk giver mere frihed til, at man kan bruge timerne forhåbentlig på børnene i stedet for at bruge dem på papirarbejde.
[107260] **Spørger**: Jeg vil gerne stille et spørgsmål om valget af undersøgelsesform. Hvorfor har man ikke valgt, at det skal være en granskningskommission, således at det er i Folketinget, man har ophænget og har fået selve kommissoriet? For det er vel lidt mærkværdigt – det håber jeg at ordføreren vil medgive mig – altså det her med, at det er Justitsministeriet, som altså skal lave en undersøgelse af andre medarbejdere i samme embedsværk. Det er det første. Hvorfor har man ikke valgt, at det skulle være en granskningskommission i relation til den her almindelige kommissionsundersøgelse? **Ordfører**: Der er flere ting i det, som Spørgeren siger. For det første skal informationer om vores efterretningstjenester ikke behandles af Folketingets underudvalg, herunder et granskningsudvalg, eller af alle mulige andre vilkårlige advokater, som kunne undersøge det. Og for det andet vil jeg sige, at det ikke er Justitsministeriet, der laver undersøgelsen. Som jeg sagde, er det, der er grundlaget i det her lovforslag, uafhængige dommere, som står for at lave undersøgelsen, og det håber jeg da så sandelig også at Parti_D efter den her debat fortsat bakker op om, altså at vores uafhængige domstolssystem stadig væk er uafhængigt, og at det er det, der kommer til at forestå undersøgelsen. **Spørger**: Men når det stadig væk er interessant, er det jo, fordi det til syvende og sidst har betydning, hvem der er opdragsgiver. Det havde det jo også med den seneste kommissionsundersøgelse. Hvis eksempelvis kommissionen kommer tilbage og enten vil have mere tid eller måske endda udvide sit genstandsfelt – det kommer den her kommission nok ikke tilbage og beder om, for det ved den godt den ikke skal, fordi det er bestilt arbejde – så ville et Folketing jo træffe en fornuftig beslutning og sige: Ja, tag jer noget mere tid; ja, udvid jeres scope. Det ved man jo godt ikke kommer til at ske, når man har Justitsministeriet som opdragsgiver. **Spørger**: I forhold til det med tid er der jo allerede lyttet til den kritik, der har været, og derfor er undersøgelsen jo allerede nu blevet forlænget fra 6 måneder til 12 måneders varighed. Men jeg vil gerne gentage det, jeg sagde: Jeg mener ikke, at oplysninger omkring vores efterretningstjenester skal behandles i et underudvalg i Folketinget. Det har vi andre udvalg i Folketinget, som kan gøre, når det handler om oplysninger vedrørende vores efterretningstjenester, og jeg synes sådan set, at det skal fortsætte med at være på den måde. Hvis man har en anden opfattelse af det, synes jeg man skal tage det med, når vi skal have en diskussion omkring en ny PET-lov.
[85635] **Spørger**: Tak for det, formand. Danmark er et højteknologisk land, og vi er afhængige af vores digitale infrastruktur, og det kræver, at vi følger med den teknologiske udvikling og sikrer, at vores lovgivning afspejler den. Lovforslaget, vi behandler i dag, er en udmøntning af dele af et teledirektiv fra december 2018. Det indebærer en oprettelse af en europæisk kodeks for elektronisk kommunikation. Det vil være en modernisering af vores telelovgivning, som skal bidrage til mere konkurrence på telemarkedet, øge etableringen af ny og moderne infrastruktur og styrke investeringsincitamenterne, der kan give bedre mulighed for dækning i hele Danmark. Konkret indeholder lovforslaget fire punkter, der omhandler bl.a. stimulering af investeringsincitamenterne, som jeg omtalte lige før, harmoniseret forvaltning af frekvenstilladelser og stærkere beskyttelse af forbrugerne. Og sluttelig fremmer lovforslaget udrulning af digital infrastruktur. Derudover indebærer lovforslaget også en ændring af gældende lovgivning, som ikke er udtryk for en direktivimplementering. Det gælder en præcisering af telelovens § 13 med henblik på at tydeliggøre forpligtelserne, der påhviler teleudbyderne i forbindelse med udlevering af oplysninger og adgang til elektroniske kommunikationstjenester til hjælp for politiet. Reglerne, der tidligere har været uklare, og formålet med præciseringen er at skabe en klart afgrænset hjemmel til, at politiet kan indhente indledende oplysninger, der gør det muligt at fastlægge en sammenhæng mellem fysiske personer og kommunikationsenheder. Lovforslaget er udarbejdet i overensstemmelse med det brede teleforlig fra maj 2018 og understøtter forligets centrale principper om markedsbaseret udrulning og teknologineutralitet. Derfor bakker Parti_A op om lovforslaget. **Spørger**: Tak for det. For 2 uger siden kom der en ny EU-afgørelse, som slår fast, at de generelle og udifferentierede danske logningsregler – den måde, vi håndterer det på – fortsat er i strid med EU-retten. Det har jeg selvfølgelig forståelse for at man på det tidspunkt, hvor lovforslaget blev fremsat, ikke har kunnet nå at tage højde for og iagttage. Men mener ordføreren ikke, at det lige er en postgang for tidligt at ændre telelovens § 13, sådan at politiet kan indhente IMEI-numre uden retskendelse? Det er jo kun noget, som teleselskaberne er forpligtet til at opbevare som følge af de nuværende logningsregler, som der på baggrund af den nye EU-afgørelse kan sås tvivl om hvorvidt overhovedet er tilladt – altså hvorvidt det overhovedet er tilladt at indsamle logning på den måde. Skulle man ikke lige tænke sig en ekstra gang om og så vente med at ændre telelovens § 13, sådan som der er lagt op til her? **Ordfører**: Tak for det. Der er ingen tvivl om, at Parti_A bakker op om det forslag, der er kommet her, og bakker op om, at vi selvfølgelig implementerer det EU-direktiv, der nu kommer fra EU, til vores fælles bedste. Der er heller ingen tvivl om, at vi går konstruktivt ind i udvalgsarbejdet. Dermed tænker jeg, at vi kommer til at se på det mere konkret, i forhold til hvordan vi tilskærer det samlede lovforslag, så det passer bedst muligt. **Spørger**: Nu spurgte jeg ikke ind til, om Parti_A bakker op om lovforslaget. Det hørte jeg godt før at man gjorde. Det, jeg spørger ind til, er, hvad ordføreren mener om den nye EU-afgørelse, der er kommet. Den sår tvivl om den måde, Danmark generelt og udifferentieret indsamler og indhenter logningsdata på. Er det fuldstændig uden betydning for det her, eller skulle man lige vente en ekstra gang med på den måde at tillade, at politiet kan indhente de her oplysninger uden retskendelse? **Spørger**: Tak for det. Der er jo ingen tvivl om, at når vi går ind i udvalgssamarbejdet senere, vil vi selvfølgelig kigge på, om der kommer nogle afgørelser fra EU, som strider imod det her lovforslag. Og så kigger vi selvfølgelig på, hvordan vi bedst muligt kan tilpasse lovgivningen, så den selvfølgelig ikke strider imod de EU-direktiver og EU-beslutninger, der kommer.
[98249] **Ukendt**: Tak for det. FN og WHO har ved flere lejligheder udtalt, at der er brug for reformer inden for behandlingen på det mentale sundhedsområde, så forsømmelser, tvang og krænkelser af menneskerettigheder kan stoppes. De peger på, at der er klare tegn på fejltagelser i det mentale sundhedssystem, der bygger for hårdt på en biomedicinsk model. Danmark har på flere områder modtaget kritik i forhold til vores psykiatriske behandlingssystem, når vi har været oppe til eksamen hos FN's Menneskerettighedskomité, og i 2020 måtte vi acceptere en dom fra Den Europæiske Menneskerettighedsdomstol som følge af overdreven brug af tvang i en konkret prøvesag. Samtidig viser opgørelser fra Sundhedsstyrelsen og Statsrevisorerne, at man ikke har rykket sig mærkbart i forhold til den målsætning, Sundhedsstyrelsen og Danske Regioner aftalte i 2014 om – og jeg citerer – at andelen af personer, som tvangsfikseres, skal være halveret i 2020, og den samlede anvendelse af tvang i psykiatrien skal samtidig reduceres. Alle undersøgelser peger på, at befolkningens mentale sundhed er i krise, men intet tyder på, at vi kan løse det med mere af det samme. Derfor er det vigtigt, at vi sætter os nogle klare mål for den kommende 10-årsplan, der ikke bare har fokus på flere sengepladser i psykiatrien og traditionelle behandlingsformer af medicinsk karakterer, men også forsøger at skabe rum til et nyt behandlingsparadigme, som vi heldigvis kan finde flere steder i dag, både i lande omkring os og i dele af den behandlende psykiatri og de kommunale tilbud i Danmark. I SF har vi ikke en intention om at stoppe brugen af psykofarmaka, hvis patienterne oplever, det er hjælpsomt, men vi tror, det er nødvendigt, at vi kigger op og ser, om der er flere spor, som kan være en del af løsningen. Et spor kunne være at arbejde med flere tilbud om terapeutiske behandlingsformer og inddragelse af patienter og netværk. Et andet spor er at udbrede de eksempler, vi ved findes både i og uden for Danmark, der nedsætter brugen af tvang både i form af bæltefiksering, fysisk fastholdelse og medicin. Et tredje og helt nødvendigt spor er udviklingen af de kommunale tilbud, så man kan styrke forebyggelsen, og udviklingen af f.eks. PPR for børn og unge og lettilgængelig psykosocial hjælp til voksne. Et fjerde spor er at få gjort op med stigmatiseringen af de borgere, der har haft en psykiatrisk diagnose, bl.a. ved at empowerment og recovery er centralt i behandling og rehabilitering. Så den her forespørgsel er rejst, fordi vi jo snart skal i gang med nogle konkrete forhandlinger om en 10-årsplan, men inden da kan vi få en debat om, hvilke mål og forandringer vi ønsker i indsatsen for bedre mental sundhed. Jeg glæder mig til debatten. **Minister**: Tak for det, og tak for forespørgslen om, hvorvidt der som optakt til den kommende 10-årsplan for psykiatrien kommer klare målsætninger for brugen af nye behandlingsmetoder i psykiatrien og til styrkelse af den mentale sundhed. Lige lidt baggrund først: Sundhedsstyrelsen og Socialstyrelsen er lige på trapperne med deres faglige oplæg, som skal danne grundlag for et regeringsudspil til en kommende plan for psykiatrien, som vi så skal drøfte med partierne i Folketinget. Planen skal for en 10-årig periode sætte klare mål for den langsigtede retning for udviklingen og prioriteringen på psykiatriområdet bredt set. 10-årsplanen skal sikre, at der i de kommende år er kontinuerligt fokus på at styrke psykiatrien; at der bliver taget fat om de grundlæggende udfordringer på tværs af sundheds- og socialområdet. Jeg er helt enig i begrundelsen for forespørgslen her. Der kan ikke være nogen, der er i tvivl om, at der er behov for det. Jeg er også enig i, at hvis vi bare fortsætter med mere af det samme, så når vi ikke de mål her. Der er ikke nogen nemme eller nogen hurtige løsninger, men der er brug for, at vi skridt for skridt bygger en bedre sammenhæng af hele psykiatrien op, og ikke kun psykiatrien, men også de områder, der er nært forbundet hertil. Sigtet er, at vi kommer op på et ordentligt niveau, at vi har en fuldstændig styrket værdighed, at vi, for at sige det, som det er, har et tilbud, vi kan være bekendt at byde patienter, pårørende og medarbejdere, uanset hvor i Danmark, uanset hvilken lidelse. Det er ikke mindst vigtigt, fordi vi ved, at flere og flere danskere kommer i kontakt med psykiatrien, enten som patienter eller også som pårørende, og psykiske lidelser er den sygdomsgruppe, der fylder allermest i vores samfund, når vi måler på tværs af nøgletal som f.eks. forekomst, tabte leveår, indlæggelser, skadestuebesøg, sygedage, men også sundhedsøkonomi og produktionstab. Så det er altså ikke kun den enkelte, det er også samfundet. Det fylder faktisk endda mere end kræft, som ligger på en andenplads. Det er en udfordring, det er tiltagende. Det lægger uundgåeligt et stigende pres på psykiatrien, og det kan mærkes hos medarbejdere og hos patienter og også hos pårørende. Så psykiatrien og ikke mindst dem, der er i berøring hermed, fortjener at få en behandling af høj kvalitet, når de har brug for det. Derfor er vores ambition klar. Vi skal have klare mål for, hvor psykiatrien skal være om 10 år. Så havde vi også i begrundelsen for forespørgslen her den tidligere plan, som nu netop er udløbet. Når man gør status på den – det er noget af det, som er blevet gjort i det faglige arbejde – må man jo bare sige, at de mål, der var defineret, har man jo ikke nået. Det vil sige, at det kan vi så lære meget af nu her. Vi kan selvfølgelig ærgre os over det, det gør vi nok alle sammen, men vi kan også lære af, hvad man gjorde forkert, og hvordan vi så kan sikre, at når vi laver den kommende plan, skal det være en plan, som er formuleret og lavet på en sådan måde, at vi løbende derhen ad tager nogle skridt, så vi når vores mål. Der vil jeg sige, at det for regeringen er en prioritet at søge en bred aftale i Folketinget, for vores interesse er, at den bliver politisk forpligtende, også uanset at der kunne komme skiftende flertal i sådan en lang 10-årsperiode. For det mener vi vil give planen de bedste forudsætninger for at lykkes. 10-årsplanen for psykiatrien vil tage afsæt i det faglige oplæg, og det er det, som de to styrelser er ved at lægge sidste hånd på. Den plan skal være rettesnoren for investeringer inden for psykiatrien og sikre, at de midler og ressourcer, som vi tilfører området, også er fagligt fornuftige, også er målrettede, og at vi altså arbejder i samme retning. Det faglige oplæg kommer til at beskrive status og udfordringer på psykiatriområdet og give bud på, hvordan de opstillede udfordringer kan løses, og hvilke indsatser der bør prioriteres iværksat, og i hvilken rækkefølge det bør ske. Jeg ved, at der formentlig er rigtig mange her blandt ordførerne, men jo i hvert fald i mindst lige så høj grad ude blandt patientorganisationer og også blandt medarbejdere og pårørende, der venter utålmodigt på den og også har høje ambitioner og har høje forventninger til vores fælles arbejde med 10-årsplanen. Det forstår jeg godt. Nu er det faglige arbejde snart færdigt. Det er ikke blevet forceret, og det er et grundigt arbejde. Det er vigtigt, at det er et grundigt fagligt fundament, vi står ovenpå, når vi skal drøfte det med hinanden i det politiske rum. Så grundigheden og den faglige kvalitet og også sammenhængen mellem de indsatser, der skal iværksættes, er fundamentet. Det er også derfor, at både Sundhedsstyrelsen, men også Socialstyrelsen står for det her arbejde. Det er det, som giver fundamentet for at kunne lave en samlet helhedsorienteret plan, som ikke skal være en skrivebordsøvelse. Der har været et meget stærkt fokus fra de to styrelser på at få inddraget relevante aktører og interessenter på området for at sikre, at arbejdet får så solid en forankring som muligt, og at indsatserne bliver gangbare og holdbare og til at omsætte i praksis. Derfor har der altså også fra styrelsernes side været indhentet løbende rådgivning med faglige oplæg, og der har været en tværgående følgegruppe og fire faglige arbejdsgrupper med repræsentation fra faglige selskaber og organisationer, herunder også patientorganisationer; jeg kommer ikke ind på alle sammen, for det er en lang, lang liste, men bare for at nævne nogle enkelte eksempler, kan jeg bl.a. nævne landsforeningen SIND, Landsforeningen Af nuværende og tidligere Psykiatribrugere, Peer-Netværket Danmark, Dansk Psykiatrisk Selskab og Psykiatrifonden. Selv om 10-årsplanen ikke er landet endnu, er det jo ikke ensbetydende med, at vi venter med at gøre noget ved de eksisterende udfordringer. Det faglige arbejde er i gang og snart færdigt, men det er jo ikke sådan, at vi har siddet og ventet på, at det arbejde skulle gøres færdigt, i forhold til at løfte nogle løfte psykiatrien. Her vil jeg henlede opmærksomheden på finansloven for 2020, hvor der blev tilført 600 mio. kr. årligt og varigt til at styrke psykiatrien. Det er altså nye midler fra statskassen, dvs. skattepenge, til psykiatrien. Det økonomiske løft – de 600 mio. kr. afsat hvert år, varigt – giver mulighed for at løse de mest akutte udfordringer og kan jo bruges til flere senge og mere personale, så de grundlæggende rammer for psykiatrien i regionerne er i orden. Der er ingen, der har påstået, at alt er løst – det er også derfor, vi skal lave den 10-årsplan og alt det her arbejde – men det var en betragtelig og mærkbar prioritering, der skete der med finansloven, som jo var den første finanslov, som det nye flertal efter folketingsvalget indgik. Det var altså en økonomisk tilføjelse til psykiatrien, som gav bedre muligheder for at få mere kapacitet, uddannelse af medarbejdere og ledelse, men også rekruttering af flere forskellige relevante faggrupper som aktivitetsmedarbejdere, fysioterapeuter og ergoterapeuter. Og med en større bredde og volumen blandt andre medarbejdergrupper end læger og sygeplejersker er der også mulighed for at få større variation, tilførsel af ny viden og mere tværfaglighed i anvendte behandlingsformer. Jeg nævner det her, for det er jo en grundene til, at vi har den her diskussion i dag. Når man får tilført en sådan ny viden og mere faglighed fra de her faggrupper, vil det jo uvægerligt bidrage til at øge den generelle behandlingskvalitet til gavn for den enkelte patient, også i forhold til at forebygge anvendelsen af tvang. Hvis man ser nærmere på de budgetaftaler, som de fem regioner har indgået, så kan man tydeligt se, at de her 600 mio. kr. – det er jo på landsplan – ude i de enkelte regioner gør en helt konkret forskel for patienterne. Jeg vil nævne et par enkelte eksempler her: Af specifikke indsatser er de midler bl.a. gået til rekruttering og kompetenceudvikling af medarbejdere, ansættelse af aktivitetsmedarbejdere, udvidelse af aktivitetstilbud, til at øge den ambulante behandlingskapacitet, afvikle ventelister og bygge et nyt børne- og ungdomspsykiatrisk center. Der er også en region, der har anvendt midler til at give tilskud til et museum med værker udarbejdet af kunstnere med psykiske lidelser, hvoraf langt de fleste har været indlagt på en psykiatrisk afdeling eller haft tilknytning til psykiatrien. Museet har åbne værksteder, som benyttes af brugere og tidligere brugere af psykiatrien. Så det er altså ikke bare nogle vægge, hvor der hænger noget, som er fremstillet, det er også et levende og åbent værksted til glæde for de brugere, der er dér. Og det glæder mig, at de midler også går til konkrete tiltag, der gør en særlig forskel for især den enkelte patient, men selvfølgelig også for de pårørende. I forlængelse heraf vil jeg også fremhæve, at det er helt afgørende, at patienten er i fokus i den kommende 10-årsplan for psykiatrien. Planen og indsatserne heri skal tage udgangspunkt i den enkelte patients tilstand og behov og være tilpasset den situation og de forhold, som gælder for den enkelte patient på netop det tidspunkt i livet på, hvor vedkommende befinder sig. I forhold til patienterne tror jeg, det rigtige at sige er, at der er kæmpestore forskelle. Der er nogle patienter, der har brug for hjælp til at få et godt hverdagsliv, nogle har brug for lidt mere hjælp i rette tid for at undgå, at en psykisk lidelse opstår eller udvikler sig, og andre igen har brug for en ordentlig og rettidig behandling i det psykiatriske system. I psykiatrien er der jo i dag et generelt fokus på inddragelse af patienterne og et fokus på patienternes medbestemmelse i forhold til behandlingen. Tilsvarende er der også en udbredt bevidsthed om værdien af behandlingsunderstøttende aktivitetstilbud og andre behandlingsformer som supplement til den psykiatriske kernebehandling, som indbefatter medicin og samtaleterapi. Det kan vi jo bl.a. se afspejlet i regionernes ansættelse af – jeg beklager, formand, men det er altså nogle engelske udtryk – recoverymentorer og peers. Altså, det er jo tidligere brugere af psykiatrien, som udgør en medarbejdergruppe, som både i dag og i fremtidens psykiatri har en vigtig rolle. De medarbejdergrupper kan spille en unik rolle i psykiatrien og komme med et andet perspektiv, end de sundhedsprofessionelle kan. De virker i særlig grad som bindeled mellem brugere i psykiatrien og de sundhedsprofessionelle, hvor de kan hjælpe med at få sat fokus på brugernes egne ønsker. Vi ser det også afspejlet i det forhold, at der ansættes medarbejdere, der kan varetage aktivitetstilbud, som kan styrke trivslen og den generelle mentale sundhed for patienterne, og det kan jo altså spænde vidt. Det kan jo være fra motionstilbud over kreative værksteder, konkret med ler, maling, syning, musik, sang, og hvor der desuden er en opmærksomhed på at understøtte muligheden for disse aktiviteter i indretningen både indendørs og udendørs af de rammer og faciliteter, man har. Et eksempel er, at der er etableret såkaldte sanserum i alle regioner, altså rum, som bruges til afslappende og beroligende tiltag gennem anvendelse af musikterapi, det kan være duftterapi, det kan være lys, og brugen af sanserum har altså også et deeskalerende formål, som bl.a. kan medvirke til at forebygge brugen af tvang. Så det handler altså om at have de rigtige rammer, også de fysiske rammer. Desuden er der netop også prioriteret 8,7 mio. kr. til Center for Kunst og Mental Sundhed som led i aftalen om en udmøntning af det, der hedder reserven på social-, sundheds- og arbejdsmarkedsområdet for de kommende år. Centeret forankres i Region Hovedstadens psykiatri i et samarbejde med Statens Museum for Kunst og Foreningen Kunst og Mental Sundhed og skal være et videns- og kompetencecenter, samle akademisk viden og udvikle interventioner og uddannelseselementer i feltet kunst og mental sundhed, som det hedder. Patienter i psykiatrien får bl.a. mulighed for at deltage i skriveforløb med danske forfattere, blive undervist af professionelle kunstnere i bl.a. at producere billedkunst, video og podcast, og jeg vil godt sige tak til partierne for at prioritere det her område og på den måde også være med til at sikre, at der er nytænkning, og at der er innovation på det her område, og jeg ser meget, meget frem til at følge også det arbejde. Den generelle adgang til og prioritering af muligheden for tilvalg af aktiviteter og andre behandlingsformer som supplement til den traditionelle psykiatriske kernebehandling mener jeg er positivt, og jeg ser meget gerne, at der kommer et endnu større fokus herpå. Derfor må jeg slutte af med at sige, at jeg ser meget frem til at kunne præsentere først det faglige arbejde og dernæst et udspil fra regeringens side til en 10-årsplan for psykiatrien, men selvfølgelig allermest til, at vi får lavet en aftale om det, og at vi kan se den virke i praksis. Tak, formand. **Spørger**: Tak for det. Jeg tror ikke, der er nogen tvivl om, at vi egentlig har en psykiatri, der er i krise – det er sådan konstaterbart. Brugen af tvang er stigende, ulighed i sundhed, folk lever kortere, og i virkeligheden er der mange, der får afvist at få den hjælp, som de selv synes de har brug for. Vi ser egentlig også flere indlæggelser, selv om tilstandene så også er mere varige. Jeg er enig i, at der foregår rigtig mange gode ting derude, men det har også været sådan gennem mange år, at det er, som om de gode erfaringer ikke rigtig bliver bredt ud. Jeg kan ikke lade være at tænke over, om det også handler om den måde, vi forstår psykisk lidelse på, og om det også er noget af det, vi skal tage med i en 10-årsplan; altså at vi faktisk tænker os godt om i forhold til en meget snæver betragtning af psykisk lidelse som en sygdom, som skal behandles i et sundhedsvæsen. **Minister**: Jeg tror, jeg må erklære mig 100 pct. enig. Altså, i mit forarbejde til i dag blev jeg helt glad for de mange gode eksempler, som jeg også kunne fremhæve, og det er jo vigtigt, at vi kan se det fulde billede, nemlig for det første, som Spørgeren siger, de massive udfordringer og problemer, der er i en meget, meget presset psykiatri, men jo også de indsatser, der sker, som hjælper mennesker hver eneste dag. Begge dele skal vi jo kunne se og have fokus på, så vi sikrer, at vi i større grad lærer af de konkrete afdelinger, der har stærke erfaringer med nye tiltag, og at vi lærer af dem på tværs. Der tror jeg man må sige, at psykiatrien har lidt under, at man har været for dårlig til det, og det er der formentlig mange grunde til. Men det må være noget af det, som vi sammen skal sikre, nemlig at de mål skal nås, og vi kan ikke sige, at der kun er én vej til det. Men vi er nødt til at sikre, at man lærer af hinandens erfaringer.
[101076] **Spørger**: Mange tak. Først og fremmest tak for talen, men jeg vil også sige tak for de ord, som du lige kom med. Jeg må sige, at i et demokrati er det bare super vigtigt, og særlig i en usikker situation, at der bliver skabt noget tryghed. Så vi lytter i hvert fald med i den debat og bakker op der, hvor vi kan. Jeg bemærkede også, at ordføreren talte om Arktis, da vi snakkede om forsvaret. Og jeg vil gerne give mulighed for, at ordføreren måske lidt kan udfolde sine tanker, i forhold til hvad der skal fylde i et kommende forsvarsforlig med hensyn til Arktis. Og der er særlig det her, som Ordføreren også spurgte ind til, nemlig hvordan man vil sikre en inddragelse af Grønland og Færøerne, så det bliver en god proces for alle. **Ukendt**: Der er jo ikke nogen tvivl om, at Grønlands beliggenhed er årsagen til, at kongeriget er en arktisk nation. Hele vores geostrategiske interesse i Arktis, som vi deler som rigsfællesskab, jamen den udspringer af Grønland, og derfor skal Grønland jo også involveres i den her proces. Vi ved til gengæld også, at det er et enormt område med nye sejlruter osv., som vi ikke har kapaciteten til at dække fuldstændig, og det får vi aldrig, for så mange skibe kan man ikke producere. Men altså, vi skal være bedre til at dække hele det arktiske område, og det er en af de ting, vi tager med i forligsforhandlingerne. **Ukendt**: Mange tak. Det deler vi sådan set, men vi ønsker jo også lavspænding i Grønland, og vi ved også godt, at det er udfordret med den situation, der er. Men derfor er dialog også supervigtigt, altså netop den her tætte inddragelse. Vi så jo med »Arktis Kapacitetspakke«, at det var en udfordring at sikre, at Grønland blev inddraget, og vi har også i Grønland forskellige politiske holdninger. Derfor synes jeg faktisk også, at hele den her diskussion om at lave forlig og lægge nogle partifarver lidt til side med henblik på at varetage landets interesser jo er noget, vi også kigger rigtig meget på gennem grønlandske briller. Men jeg kunne godt tænke mig at høre, hvordan man vil inddrage. **Ukendt**: Jeg synes, det er vigtigt, at vi inddrager alle parter af rigsfællesskabet. Jeg er også bare nødt til at sige, at jeg jo deler ambitionen om, at Arktis skal være et lavspændingsområde. Verden ser bare anderledes ud. Og for få måneder siden var det helt utænkeligt for mange af os at sige andet, end at Arktis selvfølgelig er et lavspændingsområde; andet ville have været utænkeligt. Vi er et andet sted i dag. Det bliver vi også nødt til at tage højde for, når vi taler om forsvarsforliget. Det håber jeg også er opfattelsen i naalakkersuisut og i Inatsisartut.
[79806] **Spørger**: Tak, og tak til ordføreren for oplægget. I sin tale lagde ordføreren først vægt på, at det hele handler om islam, og derefter sagde ordføreren så, at det også handler om en fortolkning, en forskruet fortolkning, af islam. Der er mit spørgsmål så: Anerkender ordføreren, at der kan være og at der faktisk er mange forskellige udlægninger og fortolkninger af islam? Det var det. **Ordfører**: Ja, det gør jeg, og det var derfor, at jeg igen og igen brugte formuleringen fortolkning af islam. Jeg har selv bl.a. som soldat i Afghanistan igennem lang tid arbejdet med afghanske soldater, som mig bekendt alle sammen var muslimer, og som satte deres eget liv på spil i kampen mod islamisme, mod terrorisme, mod Taliban. Jeg har patruljeret med dem og spist morgenmad og middag med dem. Der er rigtig mange muslimer rundtomkring i verden, der kæmper imod islamisme, men det, jeg ser i Danmark i visse muslimske miljøer, er en forskruet fortolkning af islam, hvor man næsten prøver at være endnu strengere og endnu hårdere, end vi ser nogen steder i Mellemøsten, hvor der, som jeg nævnte, er store ungdomsbevægelser, der kæmper for mere frihed. Det er, som om det går den forkerte vej, så snart folk kommer til Danmark. Det er det, der er mit problem. **Spørger**: Det er jeg rigtig glad for at høre, for jeg tror også, at det er meget vigtigt, at man præciserer og adresserer problemet, således at man ikke slår alle over en kam. På den måde kan man faktisk også få en større tilslutning. Det var bare en kommentar, og tak for svaret. **Ordfører**: Tak for det. Jeg arbejdede også lidt ovre i Tyrkiet, som jeg er sikker på at ordføreren kender til. Hvis man tager en tur rundt i Istanbuls gader, er der jo en ungdom, der på nogle måder er langt mere vestlig, end man ser det i nogle muslimske miljøer i Danmark, og jeg forstår ikke det paradoks.
[117805] **Spørger**: Mange tak, fordi ministeren går på talerstolen her til en afslutning. Noget af det, som kommunerne jo oplever i de her år, er, at der er udgifter, der ikke svarer til indtægter. I Helsingør Kommune, hvor jeg selv bor, har vi lige fået meldingen, at vi skal spare omtrent 50 mio. kr., og det er udgifter særlig til det specialiserede socialområde og især til børn og unge, som har brug for særlige tilbud. 50 mio. kr. kan ikke andet end komme til at gøre ondt de forkerte steder. Jeg talte for nylig med nogle forældre, som var rådvilde, og som har mistet tilliden til systemet, fordi kommunen nu igen skulle til at spare. Og det er den virkelighed, vi står med ude i kommunerne, ikke kun i Helsingør, men også i resten af landet. Så den tillid skal genopbygges. Hvordan kan vi gøre det sammen? **Minister**: Det er jo et meget præcist billede, og jeg vil tro, at hvis man tager fat i nogle af de forældre til børn med handicap, der bor i Helsingør Kommune, så vil de, på trods af at der bliver brugt  50 mio. kr. ekstra, formodentlig opleve det samme, som forældre til børn med handicap gør i det meste af resten af landet, nemlig at man skal slås fra tue til tue, og at de får hjælpen for sent. Og det er jo ikke af ond vilje. Det er simpelt hen, fordi dele af de regler, vi har lavet, er umulige at administrere. Jeg har faktisk helt konkret været på besøg i Helsingør Kommune, og noget af det indspark, jeg får, er jo det her med, at de har skullet sidde – og det skal alle kommunerne – og vurdere på hver enkelt lillebitte element og derfor ender med at bruge langt flere penge i den visiterende fase, end de bruger på selve hjælpen. Det er tudetosset, for det kommer jo ikke den familie, der nu sidder og er utryg ved, at der kommer yderligere besparelser, til gavn. Lad os sige, at man bare kunne sende 20 mia. kr. ekstra til området. Så ville vi jo stadig væk ikke løse den udfordring, at en meget stor gruppe borgere ville opleve samme frustration over at skulle slås fra tue til tue for at få det, de skal have. Derfor er jeg enig med de mange stemmer, der siger: På det her område er der ikke brug for, at der bliver sendt ufattelige mængder af flere penge. Der er brug for penge til mere specialeplanlægning, og dem har vi sat af. Der er simpelt hen brug for en omstrukturering, og der er brug for, at vi bruger færre systempenge, og at vi bruger penge på mennesker i stedet for at koncentrere kræfterne der. **Spørger**: Tak for svaret. Og hvordan vil ministeren så sikre det? Hvis kommunerne skal anvende de her forløbsbeskrivelser i forbindelse med specialeplanen, og med de erfaringer på området, vi har i dag, hvordan vil ministeren så sikre sig, at det rent faktisk er faglighed, der går før økonomi? **Minister**: Tusind tak for det spørgsmål, for det er jo simpelt hen lige præcis den kompleksitet, vi skal ind i. Jeg håber i øvrigt, at vi skal gøre det her med at svare på hvordan i fællesskab med hinanden, for det er mit håb, at vi kan gøre det i en aftalekreds. Og mit bud vil jo være, at vi kan lægge nogle redskaber ind. Altså f.eks. på merudgifter, som udgør 20 pct. af klagesagerne, vil det da være mit bud, at vi laver en mere automatiseret model, hvor vi har større tillid til folk og derfor lader være med at bruge en masse systempenge. Og sådan skal vi efter min mening gennemgå område for område og se: Jamen lad os nu få fjernet alt det der system, der har fået knopskudt sig fuldstændig vildt. Men den konkrete metode vil jo være i Sammen om handicap.
[123076] **Spørger**: Jeg har et spørgsmål til ordføreren om Parti_Ds grønne profil. Der er jo ingen tvivl om, at når man læser udtalelser fra Parti_D, så er der ingen grænser for, hvor grønne de vil være, og hvor meget de går op i klima, miljø, grøn omstilling og det hele. Men jeg ved også, at Parti_D drømmer om en blå regering, hvor man jo kommer til at basere sig på Parti_F, Parti_J og LA. Parti_F har meldt sig ud af klimaloven. Parti_J mener, at vi ikke skal producere mere grøn energi, end vi selv kan forbruge. Og vi har lige hørt LA's ordfører stå på den samme talerstol, som ordføreren står på, og sige, at man egentlig er villig til bare at gå efter den laveste fællesnævner. Hvordan harmonerer det med, at Parti_D egentlig er et grønt foregangsparti i Danmark? **Ordfører**: Jeg takker mange gange for spørgsmålet. Jeg vil sige det sådan, at klimapolitikken jo er bredt forankret. Også den vedtagelsestekst, vi er med på i dag, har partier hele vejen fra Parti_G til LA som medunderskrivere. Så jeg føler, at klimapolitikken er noget, vi kan løse bredt i Danmark. Jeg vil også sige, at det jo svarer til, at jeg ville hævde, at hvis vi fik en Parti_As regering, ville Parti_G få Parti_A med på at nationalisere Mærsk. Jeg ved, at ordføreren for Parti_A er god til at forhandle, men jeg tror dog ikke, at ordføreren har i sinde at nationalisere Mærsk, bare fordi Parti_G beder om det. Så jeg har det sådan, at jeg tror, det er noget, vi godt kan finde nogle løsninger på. Jeg hører også på Parti_Js ordfører, der tidligere holdt tale, at der trods alt er en forståelse for den jobskabelse, der er inden for bl.a. vindmølleindustrien vestpå. Det ved jeg at Moderaternes ordfører er helt klar over, og det er jeg også selv. Så jeg er egentlig ikke nervøs for det. Hvis der kommer et blåt flertal, skal vi nok finde ud af det, og jeg er sikker på, at det brede flertal, der ønsker en grøn retning for Danmark, også vil blive ved med at diktere klimapolitikken. **Spørger**: Det ændrer jo ikke ved, at hvis man skal have en blå regering, hvilket Parti_D drømmer om, så skal man bl.a. bygge sin regering på et regeringsgrundlag eller en aftale med de øvrige blå partier. Der skal man i hvert fald som minimum have Parti_J med, tænker jeg. Hvordan forestiller ordføreren sig at man skulle kunne overtale fru Inger Støjberg til at synes, at det er en god idé, at vi skal have en større produktion af vedvarende energi på land i Danmark? Det er jo noget af det, som Parti_D har som et meget, meget vigtigt punkt. **Ordfører**: Jeg har det sådan, at politik alt sammen er en forhandling, og jeg er sikker på, at man også vil kunne forhandle nogle gode løsninger hjem, hvad det angår. Så må man jo også sige, at der er noget – og det har vi lidt glemt nu, hvor vi har fået den her midterregering – der hedder alternative flertal, flertalslogik osv. Det kan godt være, at man har en regering, hvor der f.eks. er nogle støttepartier, som har nogle andre holdninger til nogle ting, men der er jo en gængs respekt for, at der tit og ofte er nogle alternative flertal, som kan finde gode løsninger på ting. For eksempel lavede Parti_B og Parti_D under finanskrisen nogle gode aftaler med en Parti_As regering, fordi der var et alternativt flertal, der ønskede en mere borgerlig økonomisk politik.
[82397] **Spørger**: Tak, formand. Det er jo et enestående prokuratorkneb, som Ordføreren her forsøger at udsætte denne forsamling for, når man siger, at et flertal i Folketinget jo bare kan vælte en minister, som ikke vil udlevere informationer til det pågældende flertal i Folketinget. For typisk vil et flertal i Folketinget i den situation være fuldstændig sammensvorent med ministeren og derfor være helt indforstået med, hvad det er for nogle informationer, der enten skal deles med offentligheden eller kun i en snæver kreds, og derfor vil de have en sammenfaldende interesse med ministeren i, hvorvidt ministerens karriere skal være lang eller kort. Det er jo ikke det, offentlighedsloven handler om, Ordføreren. Det er jo ikke et spørgsmål om ministres betjening af folketingsmedlemmer. Offentlighedsloven handler om offentligheden. Den handler om, at folk uden for det politiske system, uden for ministerkontorerne, uden for folketingskontorerne, skal have en mulighed for at få indsigt i, hvordan magten udøves. Det er det, sagen handler om, og det er der, hvor den ændring, der blev lavet, senest af det, der kaldes § 24, er et kæmpe stort tilbageskridt, og det er jo derfor, vi ønsker det rullet tilbage. Det er jo ikke, fordi jeg på den måde bliver blød i knæene, når jeg ser en socialdemokrat, men jeg må komplimentere justitsministeren for sin åbenmundethed, når han siger, at det her handler om magt. Det handler om, at jo tættere man kommer på magten, des mere har man lyst til at holde fast i den, og det er bare lettere at holde fast i magten, hvis man ikke behøver at dele informationer med andre end dem, man har den sammen med. Så er det sagt, så er det ude. Ordføreren dækker sig bag alle de her prokuratorkneb. Han kunne da bare have sagt det lige så enkelt. Der er i øvrigt en opløftende konsekvens af det, for hvis det betyder, at dem, der støtter den her lov, er magtpartierne, ja, så må jeg da konstatere, at der i hvert fald er den glædelige nyhed, at Parti_C ikke længere er et magtparti, og noget mere opløftende for fædrelandets fremtid kan jeg sådan set ikke forestille mig. Det ændrer bare ikke på, at det her er en skamplet på retsstaten, og det er jo også derfor, at en af de få ting, som Ytringsfrihedskommissionen for nylig rent faktisk kunne blive enige om, var at anbefale en ændring af offentlighedsloven. Det er også et af de steder, hvor den tidligere ombudsmand hr. Jørgen Steen Sørensen konkluderede, at man burde lave tingene om. Det var sådan set et af de områder, hvor det kongelige Parti_D, da de gik med i regering for nogle år tilbage, ønskede at lave tingene om. Men så kom man lidt for tæt på det parnas, hvor den nuværende justitsminister sidder i dag. Man blev et magtparti, og så røg det ud. Det er jo det, der er problemet, for hele den her konstruktion – parlament, Folketing – har selvfølgelig, jævnfør § 3, den opgave sammen med majestæten at lovgive, men som noget langt væsentligere at kontrollere regeringen. Og der er samarbejdet med det, vi så populært kalder den fjerde statsmagt, nemlig pressen, jo fuldstændig afgørende. Men den her lov, hvad enten man så kalder den det ene eller det andet, amputerer jo især den fjerde statsmagts muligheder for at kontrollere. Det er derfor, det er så interessant, når man læser bogen »Ministerbetjening - En journalistisk hvidbog om offentlighedsloven«, som blev skrevet af journalisterne hr. Lars Rugaard og Erik Valeur, som har lavet en beskrivelse af situationen med nogle af de større sager i slutningen af 00'erne, der blev optrevlet af pressen, og parallelt har beskrevet, hvordan mulighederne for at få de informationer ville være, hvis tingene var sket, efter den nugældende § 24 var vedtaget. Vi taler som nævnt om en sag, hvor socialministeren udleverede forkerte oplysninger om antallet af handicappede og personlige hjælpere. Vi taler om en sag, hvor Arbejdsmarkedsstyrelsen korrigerede i sine egne rapporter. Vi taler om afdækning af det, vi i dag kender som tuneserloven. Det er altså ikke sager, hvor jeg nødvendigvis har en politisk aktie i, at tingene bliver oprullet, men hvor vi alle sammen som folkevalgte og som Folketing burde have en interesse i, at der er nogle, der kontrollerer magthaverne. Det er det, der gør, at den her bestemmelse er en skamplet. Hvis magthaverne begynder at dække sig bag magten, så selv ikke de kan kontrolleres længere, begynder der at komme ubalance i magtens tredeling. Det er nok derfor, at der er stadig flere partier, som kan se, at den her bestemmelse bør laves om – ikke fordi vi ikke attrår magten, men fordi vi ikke gør det for enhver pris. Tak, formand. **Spørger**: Tak for det. Jeg skal bare høre, om det sådan virkelig kommer bag på Ordføreren, at politik handler om at have magt, for det var, som om det var sådan en helt ny erkendelse, og det, at justitsministeren havde erkendt, at det handlede om magt, var: Hold nu op – det skal jeg da lige love for. Ja, selvfølgelig handler det om magt, hvad skulle det ellers handle om? Når vi taler om magtens tredeling, er det jo, fordi det er magt – og der er det ikke noget prokuratorkneb, når jeg beder Folketinget om at tage den magt, vi sådan set har, alvorligt – til at sige, at hvis vi føler os dårligt behandlet, konkret under den coronakrise, vi står i lige nu, af en minister, så har vi muligheden for at sige til den minister: Vi har ikke tillid til dig. Vi har ikke tillid til, at de informationer, vi får, klæder os ordentlig nok på til at deltage i nogle forhandlinger. Men det kræver jo, at man tør anvende den magt, som grundloven har udstyret Folketinget med. **Ordfører**: Jo, det er et prokuratorkneb, for offentlighedsloven er ikke en lov, der giver folketingsmedlemmerne privilegeret adgang til informationer. Det er en lov, som især journalister bruger for at kunne afdække, hvorvidt dem, der har magten, også udøver den efter reglerne, og jeg har lige nævnt tre eksempler på, hvor magtudøverne valgte ikke at følge reglerne – eksempler vel at mærke på, at hvis den lov, som Spørgeren som medlem af et magtbegærligt parti gerne vil forsvare, havde gjaldt dengang, ville sagerne ikke kunne være afdækket. Og jeg går ud fra, at hr. Jan E. Jørgensens begejstring for magt ikke er nået dertil, at han også dækker over magtmisbrug. **Spørger**: Er Parti_F ikke magtbegærlige? Det var da trist. Det er da virkelig sørgeligt, at man stiller op til et folketingsvalg uden at have et ønske om at få magt og dermed indflydelse på de beslutninger, der træffes. Det er da noget underligt noget, at det skal gøres til noget odiøst. Det er jo magt, det handler om. Indflydelse er måske et lidt pænere ord, men det betyder sådan set bare det samme. **Ordfører**: Det, som man studerer på første år på jura, og der er jeg bekendt med at Spørgeren har befundet sig, er bl.a. magtens tredeling, og hvordan den udøvende, den lovgivende og den dømmende magt forsøger at kontrollere hinanden, så at sige at holde hinanden skak, sådan at magten ikke kommer ud af kontrol. Det er det, vi taler om her. Jeg vil gerne have al den magt, som jeg kan overbevise et flertal af vælgere om at bemyndige mig og Parti_F med, men jeg vil aldrig nogen sinde have magten på grundlovens bekostning, på magtdelingens bekostning, på offentlighedens bekostning, og det er så åbenbart det, der adskiller Spørgeren og undertegnede.
[80326] **Spørger**: Jeg tror bare lige, jeg vil huske ordføreren på, at invasionen i Afrin, i Rojava, jo var under den tidligere regering. Så det tænker jeg ikke at den nuværende regering har så meget ansvar for, altså i forhold til hvordan man reagerede på det. For jeg synes egentlig, at den nuværende regering har været ret tydelig i forhold til den invasion, der skete i efteråret. Når det så er sagt, kan vi godt lade være med at kalde det handelssanktioner, men jeg ved jo, at ordføreren også kender den tyrkiske opposition, og jeg ved også godt, at den mener nogle forskellige ting, men kan ordføreren ikke medgive, at der i den tyrkiske opposition også er folk, der oprigtigt ønsker, at man ikke skal skubbe landet for langt væk – at det skal vi passe på med? Det er i hvert fald nyt for mig, at oppositionen skulle trygle og bede om: Kan vi ikke lade være med at have nogle gunstige handelsaftaler, og kan I ikke nok straffe os økonomisk? Det er da i hvert fald ikke et argument, jeg synes jeg hører særlig meget, og jeg tænker også, at ordføreren medgiver, at der faktisk er en opposition, der vandt kommunalvalget, ikke kun langs kysten, men også rigtig mange andre steder, og i en alliance med sekulære kræfter og kurdiske kræfter lykkedes med at vælte Erdogan under meget svære vilkår. **Ordfører**: Jo, der er heldigvis en stærk opposition i Tyrkiet – det kan jeg fuldstændig bekræfte – og den har bl.a. overbevist Parti_G om, at det var en rigtig dårlig idé at kræve, at Tyrkiet skulle udelukkes fra Europarådet, på trods af at de handler i modstrid med Europarådet på alle mulige områder, fordi man netop siger, at det vil forhindre kontakten til oppositionen. Så det er jeg enig i. Jeg har hørt dem udtale sig om EU-medlemskabet, og der har vi jo fra Parti_Gs side også klart sagt: Vi går ikke ind for at afbryde forhandlingerne om EU-medlemskabet. Det har jo været en af vores uenigheder med Parti_F. Vi har sagt, at de skulle sættes på hold eller på en eller anden form for standby, indtil nogle bestemte betingelser var opfyldt. Jeg har ikke hørt oppositionen udtale sig om, at specielle embedsmænd, der lavede overgreb, ikke skulle have indrejsetilladelse i Vesten. Det må jeg indrømme at jeg ikke har hørt. Det er muligt, at Spørgeren har det, og så kan vi jo få det afklaret. **Spørger**: Jeg spurgte sådan set slet ikke til det med embedsmændene – den har vi taget tidligere; vi kan godt tage den igen nu – men det, jeg spurgte om, var handelsbetingelserne. Altså, er det sådan, at man i Parti_G hører noget, jeg ikke har hørt, når jeg snakker med mine kollegaer i den tyrkiske opposition, altså at de virkelig ønsker, at de ikke skal have særlig gunstige handelsbetingelser? Og: Kan I ikke nok afstraffe os økonomisk, for det ville hjælpe? For det er i hvert fald nyt for mig. Jeg anerkender, at man i Parti_G kan have nogle andre møder, også i forhold til Europarådet, hvor man hører nogle ting, men det med handelspolitikken er det i hvert fald nyt for mig bliver brugt som argument af den tyrkiske opposition. **Ordfører**: Det har den tyrkiske opposition ikke udtalt sig om som opposition. Jeg tror, der er forskellige holdninger, og at der er nogle, der vil gå ind for det og tror, at det kan hjælpe, og at der er andre, der ikke vil gå ind for det. Det, som man ikke ønsker, er, at Tyrkiet bliver isoleret, og vi ønsker ikke at isolere Tyrkiet. Så vil jeg lige svare på det fra før med Afrin: Ja, det er rigtigt, at det var den tidligere regering, og vi fordømte det – arh, det var ikke særlig klart fra den tidligere regering. Men jeg tror, at et flertal i Folketinget i dag ville fordømme invasionen i Afrin, og siden da har man etnisk udrenset kurdere, så der stort set ikke er nogen tilbage. Derfor må vi jo sige, at vi må gøre mere end det, vi hidtil har gjort.
[122045] **Spørger**: Tak for det, formand. Efter min og Parti_Gs opfattelse er der her tale om symbolpolitik af værste skuffe. Det her er noget, der konkret kommer til at ramme nogle helt almindelige borgere, som i dag benytter sig af muligheden for at rejse mellem de nordiske lande, søge arbejde og slå sig ned. Konkret har jeg brugt eksemplet med en ung svensker, der rejser til Norge og læser til sygeplejerske, finder en kæreste her i Danmark og slår sig ned her og efter at have boet her i 7 år så har en ubureaukratisk adgang til at opnå statsborgerskab. Det er den type borgere, der vil blive ramt af det her forslag, hvorimod det, som forslagsstillerne i hvert fald i deres begrundelse sigter mod at ramme, nemlig bandekriminelle, jo ikke vil blive ramt af det her, fordi man netop ikke må have begået kriminalitet de seneste 7 år. Derfor handler det her mest om symbolpolitik, som kommer til at ramme helt almindelige borgere, der rejser rundt imellem de nordiske lande. I Parti_G så vi egentlig gerne, at vi udbyggede det nordiske samarbejde, og at vi sikrede erklæringsadgangen, og vi er også gerne med til at udvide erklæringsadgangen for nordiske statsborgere. Men vi så egentlig også gerne, at den mulighed for erklæringsadgang, det lykkedes at få indført under den daværende SR-regering, hvor unge mennesker, der er født og opvokset i Danmark, netop kunne få en ubureaukratisk adgang til at opnå statsborgerskab gennem en erklæringsadgang, blev udvidet til også at gælde de unge mennesker, der er født og opvokset i  andre nordiske lande. Så i Parti_G kan vi ikke støtte det her beslutningsforslag. Vi synes, det er den helt forkerte vej at gå, så vi kommer til at stemme nej. **Spørger**: Hvad mener Parti_G om, at en dømt bandekriminel, voldtægtsforbryder eller terrorist, der for 7 år siden blev færdig med at afsone sin dom og så efterfølgende flyttede til Danmark, efter de nugældende regler kan erklære sig til et dansk statsborgerskab uden om de almindelige krav på området? **Ordfører**: For det første undrer det mig, at hver gang vi snakker om statsborgerskab, forestiller vi os altid, at der er tale om nogle meget groft kriminelle mennesker. De fleste af de borgere, der benytter sig af de her regler, er helt almindelige borgere. Men for at svare på det konkrete spørgsmål vil jeg sige: Hvis en borger har udstået sin straf og der har været en karensperiode efterfølgende i forbindelse med kriminaliteten, har vedkommende mulighed for at søge statsborgerskab, og hvis vedkommende begår kriminalitet, skal vedkommende straffes. Forhåbentlig kan vi lave forebyggende initiativer, som gør, at vedkommende ikke kommer til at begå kriminalitet. For efter Parti_Gs opfattelse er det vigtigste sådan set at bekæmpe kriminaliteten, og der ser vi ikke statsborgerskab som et specielt fremragende middel til at bekæmpe kriminalitet med. **Spørger**: Jeg skal bare lige have noget endeligt bekræftet. Altså, hvis man er dømt terrorist, men har afsonet sin dom, mener Parti_G så, at man på et senere tidspunkt skal kunne søge om og få et dansk statsborgerskab? **Ordfører**: De fleste af de folk, der har begået kriminalitet, har jo et statsborgerskab. Det har ikke nogen betydning for, om de begår kriminalitet eller ej. Om de er svenske eller danske statsborgere, er sådan set ikke det, der er det afgørende. Det afgørende er, at de begår kriminalitet, og hvis de begår kriminalitet, skal de naturligvis fanges og retsforfølges og straffes efterfølgende, fuldstændig uafhængigt af hvilket statsborgerskab de har.
[112250] **Spørger**: Tak til Parti_B, og tak til ordføreren for en god tale. Vi hører jo, at Grønland gerne vil spille en større udenrigs- og sikkerhedspolitisk rolle, og jeg synes, at når vi kigger på det sikkerhedspolitiske på forsvarsområdet, er der faktisk en ret god kadence i gang i forhold til at sikre, at Grønland – både naalakkersuisut, men også de grønlandske folketingsmedlemmer – bliver inddraget noget mere. Hvis Grønland skal have en større rolle, fordrer det også en dialog, og jeg vil gerne takke ordføreren for at have nerve i sin tale, for jeg synes, jeg mærkede noget hjerteblod. Regeringen har et kontaktudvalg. Hvad har Folketinget? Vi forsøgte at skabe en formel struktur omkring det, og så var der ligesom ikke et ønske fra Grønlands side, og det må man jo så respektere. Men man kan sige, at den fortsatte dialog er der jo brug for, særlig hvis det er, at man gerne vil sikre, at Grønland får mulighed for at spille den her større rolle. Så hvilken anden form kunne det have, kunne jeg indledende spørge ordføreren? **Ordfører**: Det er et rigtig godt spørgsmål, for jeg er på ingen måde argumentresistent, i forhold til om det skal være den ene konstruktion frem for den anden konstruktion. Jeg er, præcis som der bliver lagt op til, interesseret i kun én ting, og det er mere dialog og mere inddragelse. Så mit forslag skal være, at man diskuterer i vores søsterudvalg i Grønland, om der er en eller anden bestemt dialog, en bestemt mødeform, en bestemt måde at gribe det an på. Er det tilfældet, er jeg ekstremt lydhør over for det, og det tror jeg også resten af udvalget er. **Spørger**: Tak. I forlængelse af den tidligere debat med ordføreren fra Parti_H kunne man stille det spørgsmål, om regeringen har en rigsfællesskabspolitik, og om Grønland har en rigsfællesskabspolitik. Man kan sige, at i Grønland siger vi hele tiden: »Intet om os, uden os«. Så det er måske i hvert fald overskriften på den politik, vi fører hjemme i Grønland, og det har regeringen jo så taget til sig, så det er måske også overskriften på regeringens rigsfællesskabspolitik. Men jeg synes nogle gange, at der godt kan mangle sådan lidt egne initiativer, måske også fra regeringens side, i forhold til netop at sikre ikke kun en inddragelse, men også et initiativ og en virkelyst i forhold til at ville fællesskabet i rigsfællesskabet. **Ordfører**: Det anerkender jeg klart. Jeg føler også bare, at det lidt er en farlig kurs. For noget af det, jeg synes kunne være det farligste, var, hvis jeg ud over de ordførerposter, jeg har, som ordfører for Grønland og for den sags skyld Færøerne går ud og siger, at nu synes jeg, at man i Grønland og på Færøerne skal gøre sådan og sådan. Det er heller ikke sådan, jeg hører spørgeren sige, men det er bare det, jeg er nervøs for. For så kan man med rette skyde mig i skoene, at jeg blander mig, og spørge, hvorfor jeg skal det. Derfor håber jeg mere, at vi kan gå i en ligeværdig dialog, og det er det, jeg prøver at lægge op til.
[93031] **Spørger**: Jeg vil gerne starte med at takke SF for samarbejdet om den høring, som der blev taget initiativ til af Parti_B og SF, men selvfølgelig med hele Folketingets opbakning, i Transportudvalget her tidligere på året. Det var jo der, vi fik nogle data og nogle fakta om de her ting. Også tak for, at vi nu kan stille den her forespørgsel. Uanset hvordan det ender, tror jeg i hvert fald – det er det, jeg hører af den vedtagelsestekst, der blev læst op – man begynder at bevæge sig, også fra regeringens side, i en eller anden retning. Det vil vi selvfølgelig også kvittere for, og vi vil se på, hvordan vi kan finde en løsning. Jeg vil bare spørge, om det er afgørende for SF, fra hvilken kasse, om man vil, pengene kommer fra, altså om det er i infrastrukturforhandlingerne, som så småt er gået i gang, eller om man kunne forestille sig, det kunne være et andet sted, eksempelvis i økonomiforhandlingerne, som der jo bliver lavet en gang om året, mellem regeringen og Danske Regioner. **Ordfører**: Jeg vil sige, som jeg har sagt hele tiden, at det i SF's øjne giver bedre mening, at man finder pengene i infrastrukturforhandlingerne, for i økonomiforhandlingerne ligger der ikke 170 mia. kr., som vi kan prioritere til jernbanen og til lokalbanerne, hvis vi ønsker det. I økonomiforhandlingerne er der et sundhedsvæsen og nogle regionale busser, som vi skal passe på vi ikke kommer til at nedprioritere for at løse lokalbanernes og Østbanens udfordringer. Derfor er jeg faktisk gladere ved tanken om, at man tager det i infrastrukturforhandlingerne. Det er det, jeg hører regeringen lægge op til, og at de endda vil komme med et bud på en løsning, og så må vi tage den derfra. Men skulle det mislykkes, må Jacob Jensen invitere SF på en kop kaffe om økonomiforhandlingerne. **Spørger**: Jeg er altid parat til at drikke kaffe, med hvem det skal være, selvfølgelig også SF's ordfører. Min pointe var sådan set, at også i økonomiforhandlingerne skal der selvfølgelig være en prioritet mellem de forskellige opgaver og den ramme, man jo lægger. Sådan er det, og det gælder både for sundhedsopgaverne såvel som de regionale udviklingsopgaver. Tilsvarende skal der også være en prioritet inden for infrastrukturforhandlingerne. Der er jo også en eller anden ramme, som man kan forhandle om selvfølgelig, men inden for det skal man også prioritere veje, jernbaner, cykler og andet. Så det var kun et åbent spørgsmål om, om det var meget afgørende for SF, om det var det ene sted eller det andet sted. Jeg har sådan set fået svar, men ordføreren er selvfølgelig velkommen til at gentage det. **Ordfører**: Jeg tror, jeg vil undlade at gentage det, men jeg vil jo undre mig over, hvorfor Parti_B ikke har kunnet finde det i sit hjerte at ville prioritere lokalbanerne i infrastrukturforhandlingerne, hvor der ligger en helt abnorm bunke penge netop til anlæg og infrastrukturprojekter som f.eks. jernbanerne og lokalbanerne. Det forstår jeg simpelt hen ikke. Jeg håbede egentlig, at Parti_B ville synes, at der var plads til lokalbanerne i en forhandling som infrastrukturforhandlingerne.
[105449] **Spørger**: Vi er jo alle sammen enige om, at den siddende minister er den bedste til at svare på, hvad regeringen mener for øjeblikket, hvad regeringen agter at gøre for øjeblikket, og hvad den aktuelle tilstand er for øjeblikket. Men vi er vel også alle sammen enige om, at Folketinget også har som opgave at dykke ned i, hvad der er sket tidligere, og at det i den forbindelse er en hæmsko, at Folketinget ikke kan indkalde en tidligere minister til at svare på, hvad ministeren tænkte, hvad ministeren besluttede, og hvad ministeren fik at vide, når man gerne vil undersøge, hvad der er sket tidligere. Og så er spørgsmålet, hvorfor man ikke bare skulle give Folketinget den mulighed, og så give den tidligere minister mulighed for at blive betjent af embedsapparatet i forhold til de ting, der var gældende for den periode, hvor vedkommende var minister. Altså, når man spørger historisk til nogle ting, må embedsapparatet også hjælpe ministeren med den historiske periode. **Ordfører**: Tak for spørgsmålet. Det optager faktisk os alle sammen her i Folketinget at sikre, at der er kvalitet i arbejdet, og at viden kommer frem, og at alle bliver stillet til ansvar så godt, som det nu overhovedet kan lade sig gøre. Men jeg synes bare, jeg må sige, at den bedste forudsætning for at svare på et spørgsmål har den, der er minister for området. Det er den, der kan hente viden. Det her vil jo betyde, at man så skal over i tidligere ministerier, og hvem har så ansvaret for besvarelsen af spørgsmålet? Og jeg finder, at det er sådan, at den til enhver tid siddende regering er et kollegie, og at når man derfor stiller et spørgsmål til en minister, står hele holdet til ansvar for det svar, der bliver givet. **Spørger**: Men sådan er det jo ikke i virkeligheden. Virkeligheden er, at når der er skiftet minister, og man spørger til noget, der er sket tidligere og herunder gerne vil vide, hvad ministeren dengang tænkte om, hvad der skete, og hvad man besluttede, så vil den nye minister sige: Det kan jeg ikke redegøre for, jeg var ikke minister på det tidspunkt; jeg kan sige, hvad vi gør lige nu, og hvad vi agter at gøre i fremtiden osv., men jeg kan ikke redegøre for, hvad der skete i ministerens hoved, dengang ministeren var en anden. Hvorfor må man ikke det? Og er det ikke problematisk, at man bare kan sige, at vi nu ikke længere kan stille spørgsmål til forsvarsministeren om, hvad der er sket, for nu er hun transportminister? **Ordfører**: Tak for spørgsmålet. For os handler det om at sikre, at der bliver givet et så fyldestgørende svar på spørgsmålet som overhovedet muligt, og den bedste til at svare på det spørgsmål er den siddende minister, som kan trække på de spørgsmål, der kan ligge på hele området, og den viden, der ligger i ministeriet. Og så er det jo et hold, der står til ansvar, og derfor synes vi, at den nuværende ordning er den mest rigtige. Der kan sagtens være udfordringer – det er klart, at det er der, uanset hvilken model, man vælger – men for os er det afgørende, at man sikrer sig, at det svar, der bliver givet, er så korrekt og fyldestgørende som overhovedet muligt.
[117357] **Spørger**: Tak for det. Altså, man kan jo oprigtigt blive i tvivl om, om Ordføreren har læst det her lovforslag. Jeg må sige, at jeg godt kan forstå, hvis man bliver lidt forvirret, for dansk udlændingelov er jo virkelig, virkelig mange regler og virkelig, virkelig mange lovkomplekser – nærmest. Det her handler jo ikke om asylpolitik. Det handler faktisk ikke engang om familiesammenføring. Det handler om ægtefællesammenføring, som er et andet sæt regler, eller jeg har nærmest lyst til at sige et syvende sæt regler. Der har Ordføreren jo selv været ansvarlig for, at vi har et kludetæppe af en dansk udlændingelov. Men jeg vil bare gentage fru Zenia Stampes spørgsmål. Når nu man står her på talerstolen og kommer fra et parti, som skal repræsentere danskerne, skal man så ikke også repræsentere de danskere, som har en ægtefælle fra udlandet? **Ordfører**: Grunden til, at vi er modstandere af det her forslag, er jo, at når vi får tallene fra ministeren, kan vi se, at en pæn del af dem, som det her vil komme til at handle om, er folk, der oprindelig stammer fra Mellemøsten, og som jo har haft en overvægt af arrangerede ægteskaber og har en kultur, hvor man har meget, meget svært ved at integrere sig i Danmark. Skal vi så med lovgivning lempe nu, sådan at det bliver nemmere at få sin ægtefælle hertil fra Libanon eller fra et andet sted? Skal vi lempe yderligere på det, end tidligere regeringer har gjort? Nej, det synes vi jo ikke at man skal. Det er derfor, vi siger, at det godt kan være, at nogen er optaget af, at man kan hjælpe nogle danskere, men det hjælper altså også for en stor dels vedkommende nogle mennesker, som i hvert fald Parti_B og Parti_A, men ikke så meget Moderaterne, har sagt at man bestemt ikke vil lempe for. **Spørger**: Jeg vil stadig bare ikke skulle blande mig i, hvordan Ordføreren forbereder sig til sådan en første behandling her. Men jeg er oprigtigt i tvivl om, om Parti_J har læst det her lovforslag. I hvert fald kan jeg bare løfte sløret for, at Parti_Gs kritik af det her lovforslag er, at det ikke omhandler de mennesker, som Ordføreren står og siger på talerstolen at det omhandler. Det er jo ikke rigtigt, hvad Ordføreren står og siger. **Ordfører**: Nu kan vi jo under udvalgsbehandlingen skaffe de tal på, hvor mange det her vil betyde noget for, hvis det havde været politik i f.eks. 2023 eller 2022 og tilbage i tiden. Vi har set nogle af de her tal, og vi er overbevist om, at det hænger sammen sådan, som jeg siger. Der er nogle udfordringer med det her. Det er ikke kun danskere, det her handler om. Det er altså også nogle, der har en baggrund fra det, som vi teknisk kalder MENAPT-landene. Derfor tror jeg sådan set heller ikke, at nogen af regeringspartierne er helt vilde med det her forslag. Man er bare blevet tvunget til det af Moderaterne.
[93835] **Spørger**: Her i Danmark er det jo velkendt, at vi har en meget, meget høj standard for dyrevelfærd. Det er godt. Når vi fra tid til anden har forhandlet forskellige aftaler, har det, som det er fremgået, været brede aftaler. I forbindelse med de drøftelser, der plejer at være der, har det været helt gennemgående, at man ikke måtte gå på kompromis med den høje standard, vi har i dyrevelfærdslovgivningen i Danmark. Derfor undrer det mig også, at vi overhovedet kan have den her debat, hvor man sådan lidt vil, men så alligevel ikke vil, og hvor man så alligevel prøver at forklare det væk. Så jeg har som Venstremand et helt kort, klart og præcist spørgsmål til SF's ordfører: Er SF helt enige i, at uanset om det er en naturnationalpark, en af de andre nationalparker eller for den sags skyld andre steder med dyr, skal man i alle situationer leve op til den generelle lovgivning, vi har på dyrevelfærdsområdet i Danmark, uden nogen som helst gradbøjninger og fiflerier? **Ordfører**: Jamen jeg anerkender ikke den præmis, som spørgeren lægger ind, med, at det er at gå på kompromis med dyrevelfærd. Jeg anerkender den simpelt hen ikke. Når man ser på høringssvarene, står der jo også igen og igen, at det selvfølgelig ikke er sådan. Vi har jo et ansvar. Det er os, der sætter et hegn op. Selvfølgelig har vi et ansvar. Det står der sådan set igen og igen. Så det er ikke at gå på kompromis med dyrevelfærden. Jeg anerkender ikke den præmis. **Spørger**: Jamen det er da meget muligt, at ordføreren ikke anerkender præmissen. Men jeg tror da, at ordføreren er nødt til at anerkende den lovgivning, vi har. Jeg kunne forstå, at ordføreren ikke ville svare helt kort, klart og præcist på spørgsmålet, men det ville være dejligt, hvis ordføreren så her i anden runde kunne sige: Selvfølgelig skal den lovgivning, vi har på dyrevelfærdsområdet, overholdes fuldstændigt og helt, herunder at man, når man har dyr i sin varetægt – uanset om det er på små eller store arealer – skal sørge for, at dyrene har det godt. Så kan ordføreren bekræfte her i anden runde, at den dyrevelfærdslovgivning, vi har, skal overholdes til punkt og prikke i alle situationer? **Ordfører**: Selvfølgelig har vi et ansvar for, at hvert et dyr, der er, har det godt hver dag. Hvordan fører vi tilsyn med det? Det er sådan set det, der er her. Jeg kan jo ikke stå og sige, at vi skal overholde lovgivningen, som den er i dag, når vi netop lægger op til, at der skal være nogle muligheder for at gøre tingene på en anden måde. Så ville jeg jo tale imod det, jeg står og taler for.
[122532] **Spørger**: Tak, og tak for ordførertalen. Ligesom ordføreren for forslagsstillerne er jeg en lillebitte smule i tvivl om Moderaternes ståsted, hvad det her angår. Nu er jeg ikke erhvervsordfører for Parti_H. Det er min gode kollega fru Pernille Vermund, som jo har fødselsdag i dag og derfor ikke kunne være til stede i salen. Så jeg ved ikke helt, hvad det er for undersøgelser, der pågår i Erhvervsministeriet. Men sådan som jeg forstår det, er undersøgelserne i Erhvervsministeriet et forsøg på at finde ud af, hvilke markedsføringsmuligheder der er, og ikke, om en ordning har en reel effekt i forhold til trivsel osv. Vil det markedsføringsmæssige have noget at sige for Moderaternes stilling til det her forslag, eller er det det faglige og virkningen på trivsel for unge mennesker, der er afgørende for Moderaterne i den her sammenhæng? **Ordfører**: Det, der i bund og grund og i sidste instans er afgørende for Moderaterne, er, at vi ud fra markedsføringslovgivningen finder ud af, hvilke greb vi kan tage for at undgå, at unge mennesker har mistrivsel på grund af det, de bliver påvirket af fra sociale medier etc. Hvad tænker vi løsningen er? Hvad kan vi gøre? Der afventer vi de svar, der kommer, når Erhvervsministeriet har afdækket, hvad der er muligt. **Spørger**: Tak. Det gjorde det i hvert fald lidt mere klart for mig, kan man sige. Så vil jeg egentlig bare spørge, om ordføreren har en separat viden om, om en specifik mærkningsordning som den, der er omtalt i forslaget her, rent faktisk vil have en effekt på trivsel blandt unge mennesker – altså mærkning af f.eks. reklamer og opslag på sociale medier, som er erhvervsrelaterede. **Ordfører**: I og med at jeg ikke kan henvise til nogen undersøgelser og heller ikke rigtig ser, at der er henvist til undersøgelser i det her lovforslag, kan jeg naturligvis ikke udtale mig om det. Jeg tror bare, at det, der er vigtigt at holde sig for øje, er, at de fleste, uanset parti og uagtet, hvad der er, vil gøre det, der skal til for at beskytte vores børn og unge. Som jeg også nævnte tidligere: Det vil erhvervslivet bestemt også.
[85916] **Spørger**: Tak for det. Vi kan jo hurtigt blive enige om, at erhvervet står i en meget, meget alvorlig situation. Jeg har også tidligere givet udtryk for, at vi også i Parti_B – og det kan vi høre gælder alle blå partier – er klar til at komme til en forhandling om det. Men jeg vil godt lige her i den sidste runde også holde lidt fast i, at med baggrund i, at det er fire mennesker i hele Danmark uden for minksektoren – kun fire – der er smittet med mink-covid-19, så er det jo noget af en overdrivelse ligesom at tegne et billede af, at det er minksektoren, der skulle være problemet for samfundet; det er det jo ikke. Ministeren har også selv sagt flere gange undervejs, at der er meget, vi ikke ved. Ja, det er ret tydeligt, at der mangler et grundlag for det. Så det er at gå langt, minister, at sige, at minksektoren ligesom skulle være problemet. Og når det her kommer op til en diskussion nu, er det sådan set ikke os, der har startet den. Det var netop nogle af de partier, som vil have fjernet minkproduktion, der tog den op, og så har vi fulgt den. Men er ministeren klar til at invitere til en forhandling? **Minister**: Jeg synes, det siger sig selv, og jeg håber også, at Spørgeren kan være enig i, at det, at millioner af mink, der hver især bærer coronasmitte, udgør en potentiel risiko for, dels at andre mink bliver smittet, dels at smitten kan sprede sig fra mink til mennesker. Altså, det håber jeg vi kan være enige om, for ellers må jeg igen sige, som det er blevet sagt flere gange her, at Parti_B ikke tager den her trussel alvorligt nok. Det mener jeg er uansvarligt, og jeg synes, at man fra Parti_Bs side skal sætte handling bag de ord, man siger, nemlig at folkesundheden kommer først. Det gør man jo ikke ved så at sige, at vi ikke skal gøre det nødvendige for at standse smitten. **Spørger**: Selvfølgelig gør vi det, Vi siger, at folkesundheden er det vigtigste og mennesker kommer først, men vi kigger også på det grundlag, der er der, eller som ikke er der. For det er jo noget, vi kan læse os til via et studie, som man har foretaget i Nordjylland, på et vist antal farme, og så har man ganget det op osv. Og der er jo også eksperter, der siger: Pas nu på med ikke at overdrive det og skalere det op. Vi kan også basere en del af grundlaget på det, som nogle af regeringens støttepartier siger: at det er frygten, der ligesom driver det. Så derfor kan jeg godt forstå, at ministeren ved flere lejligheder siger, at der er meget, vi ikke ved, i forbindelse med det her. Så der er jo god grund til, at vi bliver sat i forhandlingslokalet, men jeg har endnu ikke hørt ministeren nævne andet end drøftelser. Kan der komme forhandlinger? **Minister**: Jamen altså, Parti_A har fremsat et forslag til vedtagelse, som jeg ikke forstår hvorfor Parti_B ikke kan stemme for, for der står, at man pålægger regeringen at indkalde til drøftelse af den fremtidige situation for minkproduktionen i Danmark. Jeg må sige, at jeg forstår ikke, hvorfor Parti_B ikke kan støtte det.
[116808] **Spørger**: Men det er jo desværre løgn i hr. Frederik Vads hals, for han kommer aldrig til at stemme for sådan et forslag. For det vil jo være i strid med det, som hr. Frederik Vads parti er så optaget af, nemlig Danmarks internationale forpligtelser. Så hvis vi har en voldtægtsforbryder, som eventuelt ikke har evner til at tale det sprog, der tales i hans hjemland, og som på en eller anden måde har fået børn i Danmark, så ved vi jo, at det vil være i strid med de konventioner, som Parti_A betragter som hellige, at udvise ham. Det samme gælder for den etbenede pirat, der angreb vores fregat. Statsministeren var ude at beklage, at man var nødt til at give ham opholdstilladelse, og det er jo der, Parti_A svigter, for det er jo der, hvor Parti_A ikke er villig til, ligesom vi er, at sige: Vi må ud. Jo, jeg kan huske, at hr. Henrik Sass Larsen engang fik sagt: Vi må få viklet os ud af det morads. Men det hører jeg jo ikke fra Ordføreren. Det hører jeg ikke fra hverken statsministeren eller integrationsministeren. Jeg hører kun hensigtserklæringer, men ikke en tale om, hvordan vi kommer hen over den udfordring. **Ordfører**: Parti_A vil gerne lave konventionerne om, men der, hvor uenigheden er mellem Parti_F og Parti_A, er fuldstændig rigtigt, at Parti_A ikke mener, at vi skal melde os ud eller droppe konventionerne i morgen. Det mener vi ikke. Vi vil bare gerne lave dem om. Det er også derfor, der står i regeringsgrundlaget, at vi skal have udnævnt en ambassadør, som kan kigge på, hvordan vi kan få ændret konventionerne. Vi vil gerne forandre konventionerne. Jeg sagde i øvrigt ikke, at jeg ville stemme for hr. Lars Boje Mathiesens forslag. Jeg sagde: Jeg vil gerne læse det. For jeg er totalt enig i intentionen. Jeg siger bare: Vi vil gerne ændre konventionerne. Parti_F vil gerne droppe konventionerne i dag. Der er en forskel. Vi mener, at nogle af de internationale aftaler, vi laver, som f.eks. får sendt folk ud af landet i de her år, er vigtige aftaler, og vi kan jo godt frygte, at nogle af de aftaler ryger i lokummet, hvis vi trækker os tilbage fra nogle af de internationale spilleregler, som vi ikke gider at følge. Så der er en uenighed med Parti_F, men det betyder ikke, at vi er slappe på udlændingepolitikken. **Spørger**: Nej, det betyder, at I taler usandt. Det betyder, at I taler usandt, Ordføreren, for I siger, at I vil noget, som I godt ved I ikke kan, fordi I ikke er villige til at tage det skridt med de konventioner, der er problemet. Og det er jo ikke rigtigt, at lande, der er ude af de konventioner, står dårligere i forhold til at aftale med andre lande om hjemsendelse osv. Statsborgerkonventionen er der jo flere af de europæiske EU-lande, der ikke er med i. Menneskerettighedskonventioner er der en lang række af vores samarbejdspartnere, der ikke er med i, fordi de ikke er europæiske lande. De har rigeligt med muligheder. Men jeg synes bare, at Ordføreren og hans parti skylder danskerne at sige, når man er ude at holde de her fine taler, at det ikke kommer til at ske, for man er ikke villig til at træde ud af de konventioner, der forhindrer det. **Ordfører**: De konventioner skal laves om. Det er Parti_As holdning. Og så vil jeg bare sige til Spørgeren, som taler om løgn i min hals: Hvad er det? Er det en tredjedel eller halvdelen af det antal, der sad på udrejsecentre, da den her regering overtog ansvaret, som sidder der nu? Altså, vi sender folk hjem. Vi sender folk hjem i et tempo, som overhovedet ikke kan sammenlignes med dengang, Parti_F havde parlamentarisk magt i det her land. Alle rejser til Danmark hver uge fra hele Europa for at høre: Hvordan kan det være, at I sender folk hjem så hurtigt og så effektivt? Lad os lige få hele billedet med, Spørgeren, i stedet for at sige, at der bliver løjet heroppefra.
[87490] **Spørger**: I Parti_A mener vi, at vi skal stille høje krav til personer, der ønsker at blive danske statsborgere, særlig i forhold til deres evne til at overholde dansk lovgivning og ikke begå kriminalitet. Så jeg vil gerne takke Parti_B for at fremsætte det her beslutningsforslag, for i Parti_A har vi nultolerance over for bandekriminalitet. Vi skal til enhver tid tage statsborgerskabet fra bandekriminelle, når og hvis det kan lade sig gøre. Forslagsstillerne skriver i bemærkningerne til beslutningsforslaget, at regeringen inden udgangen af 2020 skal gennemføre en sådan lovændring, altså inden udgangen af 2020. I dag er det så den 1. december, og vi kan spøge, om forslagsstillerne i ramme alvor forventer, at vi på 31 dage skal få gennemført sådan en lovændring. Vi har et lovforslag på vej, som vil blive fremsat på den anden side af nytår. Med lovforslaget foreslår vi at ændre indfødsretsloven, så personer, der dømmes for visse typer af alvorlig bandekriminalitet, der er til alvorlig skade for Danmarks vitale interesser, kan frakendes deres danske indfødsret, medmindre det medfører, at de bliver statsløse. Vi skal gøre alt, hvad vi kan, for at bekæmpe bandekriminalitet inden for rammerne af grundloven og vores internationale forpligtelser. Bandekriminelle terroriserer ikke alene hele boligområder, men også hele bydele rundtomkring i Danmark. Sådanne personer skal vi have en nultolerance over for. Da vi har et lovforslag på vej, støtter Parti_A ikke forslaget. **Spørger**: Jeg skal bare lige forstå ordføreren rigtigt. Står ordføreren, som er ordfører for Parti_A, og siger, at årsagen til, at man ikke vil støtte det her beslutningsforslag, er, at lovgivningsprocessen så vil være for hurtig? Er det seriøst ment med al den lovgivning, vi på ingen tid har hastet igennem med Parti_A ved roret? Og så mener man ikke, at et lovforslag, man har arbejdet på åbenbart siden engang i foråret, har kunnet nås i år. Er det seriøst? **Ordfører**: Ministeren har jo lige redegjort over for Spørgeren om, hvorfor og hvornår det her forslag kom op, og hvad det var, der først kom op i forhold til diskussionen om, hvad det først var, der skulle føre til, at man mister statsborgerskabet. Så Spørgeren har jo lige fået en forklaring fra ministeren. Der er ikke nogen forskel på det og så det, jeg står og siger her. **Spørger**: Så kunne jeg bare godt tænke mig at spørge ordføreren, om ordføreren selv kan se det komiske i, at Parti_A nu står og siger, at det ville være alt for hurtigt at gennemføre den her lovgivning i år. **Ordfører**: Som ministeren redegjorde for før, er der nogle juridiske problemer i det her, bl.a. med at tage statsborgerskabet fra folk, hvis de ikke har noget andet statsborgerskab. Og der kan være andre ting omkring det. Nu får Spørgeren ordet, og så kan jeg forberede ham på et spørgsmål nu, nemlig at man jo kunne spørge, hvorfor Parti_B ikke har gjort det, hvis det var så let, da man havde magten i 4 år.
[112273] **Spørger**: Tak, og tak til udenrigsministeren for at adressere mit spørgsmål fra min tale om udenrigsministerens tålmodighed. Jeg er glad for, at det bliver udtrykt, sådan som jeg i hvert fald forstår det, at tålmodigheden jo bliver sat på prøve, og det synes jeg der er god grund til også at sige højt og lade omverdenen vide. Så tak for det. Så er der jo hele det her med regeringens vision om at holde Arktis som et lavspændingsområde. Det deler jeg sådan set. Jeg mener bare, at så god er verden nok næppe, og det hører jeg måske egentlig nok også lidt udenrigsministeren selv omtale her fra talerstolen. Det, jeg ikke hører udenrigsministeren omtale, er helt konkret, hvordan det er, vi udfylder det tomrum, som er omtalt i redegørelsen – det tomrum, der opstår, når det er, at vi ikke vil gøre noget andet end at holde fast i et Arktisk Råd, som er dysfunktionelt, fordi russerne ikke længere er, kan man sige, samarbejdsparate i det arktiske. **Minister**: Der er heldigvis nogen aktivitet i nogle af de arbejdsgrupper, der knytter sig til Arktisk Råd, i nogle stille procedurer, og det er jo heller ikke sådan, at vi ikke selv agerer. Hele spørgsmålet omkring vores håndtering af search and rescue, og det er ikke mit ressort, er også et, der håndteres i kredsen af forsvarspartier. Så vi agerer jo som nation, og det gør de andre nationer også. Vi har også et almindeligt bilateralt samarbejde med andre lande, som vi deler værdier med. Derfor er det også vigtigt at sige, at det jo ikke er sådan, at der er et tomrum, heller ikke hos os selv, fordi vi ikke har en arktisk strategi. Det er jo ikke sådan, at fordi vi ikke har en arktisk strategi, mener vi ikke noget om noget, der relaterer sig til Arktis. Vi deltager levende i debatter, også i NATO, f.eks. omkring det høje nord. Vi sidder også og udmønter forskningsreserver og forskningsressourcer i vores eget regi, som også har et arktisk perspektiv. Så regeringen fører jo den politik, vi synes vi skal føre i forhold til også at varetage vores interesser i relation til Arktis, men det, vi mangler, er den der store gennemtænkte flerdimensionelle plan, hvor vi har udviklet et fælles syn på vegne af hele kongeriget om, hvad vores tilgang til Arktis er. **Spørger**: Ja, kongerigets arktiske strategi er et tomrum, og det er jo der, hvor udenrigsministerens tålmodighed er sat på prøve. Det, som jeg spørger til, er det tomrum, som udenrigsministeren selv skriver om i sin redegørelse – det tomrum, der opstår, fordi Arktisk Råd ikke fungerer. Jeg forstår udmærket hensynet til, at vi ikke skal skabe en anden platform og en bagdør for kineserne ind i Arktis. De hensyn forstår jeg udmærket godt, men der mangler jo svar på i redegørelsen, hvad det er, vi gør for at udfylde det tomrum, der er opstået qua et dysfunktionelt Arktisk Råd. **Minister**: Jeg ved ikke, om der mangler svar på det, for det er jo en balance. Det ene yderpunkt af et svar var at sige, at nu er Arktisk Råd jo ikke sådan bare aktuelt ekstremt udfordret af det her, så vi demonterer Arktisk Råd; vi afskriver Arktisk Råd som en samarbejdsflade, og så flytter vi det et andet sted hen. Man kunne forestille sig, at de arktiske stater eksklusive Rusland så etablerede et nyt samarbejde. Så ville det jo bare være en åben dør til Rusland og dermed også en bagdør til alle mulige andre. Det er det ene yderpunkt. Det andet yderpunkt var at sige, at uanset Ruslands ageren i Ukraine er Arktis et helt andet sted, så der samarbejder man bare på livet løs. Der er jo ingen af de yderpunkter, der duer. Derfor, og sådan er det nogle gange i livet, er det noget med at balancere sig frem og så se, hvilke dele af det her samarbejde der stadig væk kan leve i nogle stille procedurer, sådan at nogle helt vigtige ting som search and rescue m.v. kan fremmes. Livet er desværre ikke sort-hvidt og nemme løsninger.
[79790] **Spørger**: Tak for ordet. Jeg vil gerne forholde mig meget konkret til ordførerens tale. Ordføreren indleder med en tale om frikadeller og madkultur, og svinekødet bliver ofte brugt sådan lidt plat: Skal vi ikke have ret til at spise vores svinekød? Men når vi taler om vores madkultur og siger, at vi ikke vil have den islamiske påvirkning af vores madkultur, så handler det jo i høj grad om, at vi har en kultur omkring maden, hvor vi ikke er præget af religiøse dogmer og vi ikke har en opdeling i, hvad der er rent, og hvad der er urent, men at vi siger, at vi byder til fest, og at vores madkultur betyder rigtig meget for os som mennesker. Når det er sagt, siger ordføreren så også noget om, hvad det er for værdier, man gerne vil kæmpe for, altså mangfoldighed, medmenneskelighed, lighed, demokrati, frisind og lovsind. På det grundlag kunne jeg godt tænke mig at høre ordføreren: Mener Parti_C, at der kommer mere frihed, mere frisind, mere lovsind, mere demokrati, eller at der kommer mindre af samme, når de islamiske værdier breder sig i vores samfund? **Ordfører**: Jeg har svært ved at se, at der skulle være en direkte sammenhæng mellem det. Man kan sagtens være muslim og være en del af et frit og demokratisk samfund – det mener jeg sagtens at man kan være – og det er der jo masser af muslimer der er. Men jeg synes da, at ordføreren har lov til – det har hun heldigvis, og det skal hun stadig væk have lov til – at servere alt den mad, hun har lyst til, til sine fester. **Spørger**: Nu er vi måske så igen inde på det her med uvidenhed eller de her skyklapper, man indimellem har for øjnene. For faktum er jo, at stort set alle lande, der er præget af islamiske værdier, enten er diktaturer eller har ufred eller borgerkrigslignende tilstande. Det er evident, at jo mere islam fylder i et samfund, jo mindre plads bliver der til demokratiet og friheden. Kig ud i verden: Der er ikke et eneste sted, der er ikke et eneste parallelsamfund rundtomkring i de vestlige byer, hvor friheden og ligheden mellem mennesker, den seksuelle frihed og den måde, vi har fritstillet kvinder på, ikke lider under, at islam er kommet hertil. Så anerkender ordføreren ikke, at der er et skisma i forhold til vores demokrati og frihedsrettigheder, når islamiske dogmatiske værdier vinder indpas? **Ordfører**: Man kan i hvert fald sige, at jeg ikke anerkender, at vores værdier som ligestilling og frisind skulle være så svage, at de kan påvirkes af, at vi har nogle enkelte borgere her i landet, som er ekstreme, og den udfordring, der er med, at de er det, skal selvfølgelig tages alvorligt, og det skal vi arbejde med. For det hører jo ikke til under danske værdier.
[111715] **Spørger**: Tak for det. Nu er jeg jo hæmmet af, at jeg har været i entreprenørbranchen i rigtig mange år og har været en af dem, der har søgt ledningsoplysningerne, og en af dem, der har været ramt af det, når folk ikke svarede. Men jeg bliver også nødt til at sige, at der også er brodne kar den anden vej, og det er derfor, jeg bliver noget bekymret, når Radikale nu begynder at snakke om de her 2-månedersfrister. Hvis der er nogen, der burde kunne planlægge 2 måneder frem, er det dem, der graver fiberkabler ned, for guderne skal vide, at det er et stort projekt. Der kunne man jo søge og informere tidligt nok. Derimod kan jeg godt blive ret bekymret for, at en privatperson lige pludselig får ganske kort tid til at tømme skure, og hvad man ellers har til at stå ude ved vejen. For når der bliver udført gravearbejde, skal man huske at graverne også har ret til at have en skråning. Det vil sige, at det er ret store områder, en privat husejer har. Har Parti_A overhovedet tænkt det igennem og tænkt på de gener, det kan medføre for privatpersoner, at naboen får et telekabel gravet ned? Der er faktisk privatpersoner, der bliver ramt af det, når man graver, især når store virksomheder graver eller det offentlige graver. **Ordfører**: Jeg mener, at der er nogle meget gode afsnit i den her gældende lovgivning om erstatninger og om krav til reetablering ved gravearbejde for de borgere, der måtte blive berørt. Om det med en tidshorisont og andre ting mener jeg, at det ligger i forligskredsen, som jeg svarede før, og jeg mener, at det skal tages op i forligskredsen igen, hvis man ønsker at ændre dette. Men jeg har meget stor tillid til, at når vi lægger beslutningskompetencerne ude i kommunalbestyrelserne, kan de også ude i kommunerne afveje konsekvenser og gener for de borgere, beslutningerne vedrører. **Spørger**: Så bliver jeg nødt at drage en anden konklusion, for jeg har så også siddet som formand for et teknik- og miljøudvalg, og det håb tror jeg desværre ikke bliver til virkelighed. Virkeligheden er, at kommunalbestyrelserne faktisk er endnu værre til det end de virksomheder, der graver ledningerne ned. Så jeg er faktisk stærkt bekymret for det, der sker, når vi laver den her lov. Private fællesveje er ofte noget med, at du har bygninger i skel osv. Det kan altså risikere at blive ret indgribende, og jeg tror, at vi tager en lille smule let på det i forhold til at få udrullet fiberkabler osv. Så jeg er noget bekymret, men det var mere en kommentar end et spørgsmål. **Ordfører**: Jeg vælger at tage det som en kommentar.
[113600] **Ordfører**: Tak for det. Tak for ordet, og tak til Parti_F for at ville debattere vores lokale demokrati. Man føler sig helt som en demokratikriger i dag. Det er nogle store, vigtige spørgsmål, der bliver rejst her fra talerstolen, så tak for det. Vi er sådan set også i Parti_A meget, meget enige i, at demokratiet hele tiden skal gødes og udvikles, og vi skal hele tiden have for øje, om det fungerer, som det skal. Vi synes jo også, at det gør det. På mange måder bliver det plejet: Det gør det bl.a. til vores valg, det gør det jo også i vores Foreningsdanmark, og det gør det i hele den måde, vi egentlig organiserer os på som danskere. Man plejer at sige, at er der tre danskere samlet, har vi en forening, og vi er et meget demokratisk land i den måde, vi fungerer på, også sammen med hinanden. Jeg ser også Danmark som sådan et lille land uden høje bjerge, og at vi hænger sammen i kraft af vores værdier og stærke kultur og netop vores demokratiske sindelag, og vi værner om retten til at være uenige og respekterer resultaterne af demokratiske processer, og det synes jeg er så fint. Det er også noget, vi opdrager vores børn til. Det gælder også det der med, at vi har respekt for hinandens forskellige synspunkter. Kigger man på lokaldemokratiet, må man sige, at den største ændring af vores lokaldemokrati i nyere tid var strukturreformen, som opdelte landet i 98 kommuner og 5 regioner, og det tog vitterlig nogle år, inden vi vænnede os til de nye lokaldemokratier, og det var ikke uden problemer. Den demokratiske samtale kom også på det tidspunkt til at foregå på nye måder. Det var i hvert fald oplevelsen i den kommune og i de kommuner, der blev lagt sammen der, hvor jeg boede. Men det er også min overbevisning, at den struktur faktisk er ved falde på plads, og i mange kommuner har man også fundet ud af, at der godt nok er blevet langt ud til borgerne nogle steder. F.eks. i den kommune, jeg kommer fra, og som er en stor dansk kommune, har man cirka 33 lokalråd, og de her lokalråd har deres eget politiske udvalg – udvalget for lokalsamfund og nærdemokrati – og de er i tæt kontakt med hinanden. Lokalrådene har penge, de kan stille spørgsmål, de kan bede politikere om at tage vare på lokale spørgsmål, som trænger sig på, og de er faktisk selv med til at sætte en retning, som også understøttes af kommunen. Det er jo bare ét eksempel. Derudover holder den her kommune et væld af borgermøder. Hver gang der skal tages nogle større beslutninger som en vejføring eller togbane, eller det kunne være anlæggelse af en ny bydel, har man borgermøder, og man hører borgerne, som møder op og giver deres besyv med. På rigtig mange måder kan man tage kontakt til sin lokalpolitiker. Jeg synes faktisk, at vi har fået det til at fungere rigtig godt efter strukturreformen, selv om der stadig er meget kultur, der skal genskabes eller skabes på ny. Hvis man skal se på, hvordan vores lokale demokrati i dag helt præcis fungerer, kan man som kommunalbestyrelsesmedlem anmode om at få sager på dagsordenen, og alle borgere kan jo også til enhver tid henvende sig til enkelte medlemmer med konkrete forslag, som man mener der skulle arbejdes med. Det er jo vigtigt, at der er den her meget korte afstand, og det er også det, jeg oplever i dansk demokrati. Der er også kort afstand til os. Jeg tænker, I får lige så mange direkte borgerhenvendelser, som jeg gør, fra borgere, der simpelt hen skriver til os, fordi de kan finde vores e-mailadresse og vores telefonnummer på Folketingets hjemmeside. Der er en kort afstand, og det er der også ude i kommunerne. Jeg tænker, at vi skal passe på, at vi ikke skaber et problem, vi måske ikke har. Jeg synes, det er vigtigt at diskutere, og jeg hilser debatten meget velkommen, men vi mener faktisk ikke i Parti_A, at det vil være konstruktivt lige nu at lave bindende kommunale folkeafstemninger. Jeg synes egentlig, at ordføreren selv meget, meget fint gav nogle eksempler på eller supplerede med nogle eksempler på, hvordan det kunne løbe lidt af sporet. Det er måske også den fare, vi ser. Det kan være en underskriftindsamling på Facebook, eller det kan være andre afstemninger. Hvem er det egentlig, der faciliterer de her såkaldt borgerdrevne folkeafstemninger? Jeg tror, vi skal passe rigtig meget på med at skabe nogle problemer, vi ikke har, men i stedet måske udfordre tingene, som de er. F.eks. er det kun 130.000 danskere, der er medlem af et politisk parti, og som reelt er med til at bestemme, hvem af os der kan stå på listerne, når vælgerne går ind i stemmelokalerne og skal stemme. Det synes jeg også er en anden demokratisk udfordring, vi har. Alt i alt er vi lige nu i Parti_A ikke sindet til at gå ud ad den her vej, for vi synes simpelt hen, der er for mange ubekendte, og vi synes faktisk, at vi har et meget stærkt demokrati, som sagtens kan blive bedre. Der er en masse demokratisk dannelse, der venter derude, og de snakke med høringer af forskellig slags synes vi lyder spændende. Det kunne også være, hvordan vi engagerer vores unge mennesker mere i demokratiet. Men lige nu er vi ikke til sinds at sige, at vi skal gå ned ad den her vej med at lave folkeafstemninger ude i kommunerne, for kommunerne har allerede mulighed for at lave lokale folkeafstemninger. Jeg skal læse en vedtagelsestekst op. Jeg skal på vegne af Parti_A, Parti_B, Moderaterne, Parti_D, Parti_H og Parti_C fremsætte følgende: Forslag til vedtagelse »Folketinget noterer sig, at indenrigs- og sundhedsministeren i forbindelse med sin oversendelse til Folketinget af VIVE's rapport om borgerdrevne kommunale folkeafstemninger har tilkendegivet, at ministeren ikke finder anledning til at igangsætte initiativer til indførelse af borgerdrevne kommunale folkeafstemninger. Ministeren har som begrundelse herfor anført, at kommunerne allerede i dag har mulighed for at inddrage borgerne aktivt i lokaldemokratiet, f.eks. gennem bindende eller vejledende folkeafstemninger. Ministeren har videre anført, at indførelse af borgerdrevne kommunale folkeafstemninger, hvor en relativt lille gruppe af borgere kan forlange en afstemning, kan resultere i, at de enkelte kommunalbestyrelser bliver hæmmet i at træffe politisk ansvarlige beslutninger, der skal prioritere kommunens ressourcer på både kort og lang sigt. Endelig vil borgerdrevne kommunale folkeafstemninger kunne påvirke valgdeltagelsen ved almindelige valg i negativ retning. Folketinget kan tilslutte sig ministerens synspunkter og finder således ikke anledning til at pålægge regeringen at tage initiativer til indførelse af borgerdrevne kommunale folkeafstemninger.« (Forslag til vedtagelse nr. V 26). Tak for ordet. **Spørger**: Fagbevægelsen og den socialdemokratiske bevægelse har jo en lang og stolt tradition for urafstemninger. Der inddrager man medlemmerne, de får lov til at vælge, de får lov til at stemme, og det er jo et smukt demokratisk princip i Foreningsdanmark. Når man har haft så gode resultater med disse ting i bl.a. fagbevægelsen, hvorfor synes man så ikke, det er en god idé for øvrige borgere i kommunerne, så de også kan få lov til at deltage i en form for direkte demokrati, som borgerdrevne folkeafstemninger jo er? **Ordfører**: Jamen det er jo sådan, at de folkevalgte kan udskrive afstemninger, og de kan sådan set indkalde borgerne til en afstemning, hvis de folkevalgte mener det, og det synes jeg jo er stærkt. Det er sjovt med den her debat, for jeg hører faktisk ikke noget fra nogen kommuner. Jeg synes, at det, at der skulle være et behov, er et problem, vi italesætter herinde, men det er jo ikke noget, kommunerne efterspørger. Så jeg tænker, at vi måske også lige skal kigge på, hvad det er for en virkelighed, vi befinder os i. **Spørger**: Det er rigtigt, at kommunerne og politikerne ikke efterspørger det, men vælgerne gør. Det fremgår også af VIVE's rapport. De er meget positive generelt set. Ordføreren er jo inde på, at kun 130.000 er medlemmer af et parti i dag, og det er jo ikke ret meget. Det er i hvert fald ikke repræsentativt. Ordføreren sagde også, at der er langt ud til borgerne i kommunerne. Ville det så ikke være en god idé, at man får nogle borgerdrevne folkeafstemninger, fordi vi ad den vej så kan inddrage borgerne? **Ordfører**: Jeg synes jo, at det smukke ved den måde, vi indretter os på i dag, er, at vi har givet kommunerne mulighed for at lave lokalråd, som jeg nævnte før, så man netop ude lokalt har borgere, der er engagerede i deres lokalsamfund, og som kan rejse sager over for kommunen. Så nej, jeg synes ikke, at det her er en god løsning, og jeg vil primært henvise til, at vi ville komme til at stå med nogle beslutninger, som får store konsekvenser for den kommunale økonomi og de folkevalgtes mulighed for at planlægge økonomien ude i kommunerne og udstikke en politisk retning.
[87851] **Ordfører**: Tak for det. I dag diskuterer vi forebyggelse af sexchikane og det forhold, om de mange hændelser kalder på mere lovgivning. Jeg vil godt takke SF for at tage initiativet. Det er rigtig vigtigt. Lad mig slå fast: Sexistisk adfærd er uacceptabel. Alt for ofte bliver sexistisk adfærd bare kaldt humor og god stemning. Men alle ved godt, at der er forskel på et kompliment og en sexistisk kommentar. Vi skal ikke normalisere sexisme; vi skal have en åben dialog om det. Det kan vi godt. Det skader ikke mand og kvinde. Det gør det ikke sværere at være mand. Det gør det bare nemmere at være kvinde. Det handler om respekt og almindelig god opførsel. Det her er ikke for sjov; vi anerkender problemet og mener, at der skal tages action. Der har gennem årene været alt for mange overgreb, som er helt uacceptable. Det er alvorlige sager, som der ikke bliver slået hårdt nok ned på. Jeg bliver meget berørt af kvinder, som føler, at det er skamfuldt at tale om. Ingen skal bære rundt på disse oplevelser alene. Overgreb og befamlinger er de værste. Hvis man synes, at man kan udøve en eller anden form for nedværdigelse og magtudøvelse gennem sexistisk adfærd over for nogle andre, ja, så har man overskredet en alvorlig grænse, som vi ikke skal acceptere. Som mor til døtre, som er studerende og i fuld gang med at tegne deres karrierer, kan jeg da godt være bekymret. Der er vel ingen forældre, som har lyst til, at deres børn skal udsættes for sexisme. Det er bare ikke i orden at undertrykke ansatte på den måde. Og det er heller ikke i orden, at de, som undertrykker, kan beholde deres magtfulde positioner. Det skal være slut. Vi gider det bare ikke mere! Folk skal selvfølgelig opføre sig ordentligt. Man må heller ikke køre for hurtigt, snyde med skatten eller tage af kassen – det siger sig selv. Nu handler det om at rette skytset mod nu og fremtiden, så vi sikrer, at det får konsekvenser for de mænd og kvinder, der ikke kan opføre sig ordentligt, ligesom vi alle sammen har et ansvar for, at retssikkerheden i processen ikke sættes over styr. Sexchikane skal bekæmpes, men det er først og fremmest en kulturforandring, der skal til. Ministeriets redegørelse lægger i hovedsagen op til at løse udfordringen gennem dialog, hvilket er positivt. Det er en mere realistisk tilgang end at forsøge med lovgivningstiltag, som nogle ellers kan være fristet til, fordi det viser handlekraft. Her tror vi på, at det er en kulturforandring, der skal til. Og det skal ske i trepartsdrøftelser for at finde fælles løsninger på, hvordan kulturen på arbejdspladsen kan ændres. Vi støtter derfor forslaget til vedtagelse fra Parti_B. **Spørger**: Tak for det. Hvor er jeg dog glad for at høre, at ordføreren også synes, at det her virkelig er et stort problem, og at ordføreren også kan se det her med, at det skal blive nemmere at være kvinde på det danske arbejdsmarked, og at det ikke gør det sværere at være mand. Det synes jeg er så fedt – tak for det! Det, jeg vil spørge ordføreren om, er, om ordføreren ikke er bekymret, med hensyn til om den her kulturændring kan ske af sig selv. Nu er snakken om det døet ud i medierne, og måske er den også døet ud omkring frokostbordet på arbejdspladserne, så hvordan holder vi liv i de her snakke, hvis vi ikke gør noget herindefra, altså hvis man ikke har tænkt sig at sige, at arbejdsgiverne skal have det ansvar og at vi skal lave noget lovgivning? Hvad tænker ordføreren om det? Er ordføreren ikke bekymret for, at det dør ud? **Ordfører**: Nu har ordføreren her jo mange år på bagen og har været rigtig meget ude i det private arbejdsliv og sådan set kun været herinde et års tid, så jeg har meget erfaring fra arbejdsmarkedet. Jeg er ikke bekymret for, at det her kommer til at dø ud. Jeg mener, at det her er noget, der skal ske ude i virksomhederne, og jeg noterer mig de 14 initiativer, som regeringen vil sætte i værk, for vi har god lovgivning på det her område. Så det, det handler om, er jo en kulturforandring. Og hvordan skaber man den? Det gør man jo ved hele tiden at italesætte den. Jeg tror ikke på, at vi skal have mere lovgivning, men jeg tror på, at vi som rollemodeller herinde selvfølgelig skal blive ved med at tale om det – det er jeg helt enig i. **Spørger**: Rigtig mange kulturændringer i vores samfund er faktisk gennem årene sket gennem lovgivning, og det kan være et ret godt middel til at ændre en kultur, selv om det er lovgivning, fordi man så opfordrer folk til at få snakket om nogle ting, de måske ellers ikke ville have snakket om, eller gjort nogle ting, de ellers ikke ville have gjort. Anerkender ordføreren, at en kulturændring kan fremmes og ske lidt hurtigere, hvis man får lovgivningen med, og at lovgivning kan skabe den kulturændring, der efterspørges? **Ordfører**: Jeg anerkender, at lovgivning er rigtig vigtig, også på det her område, men jeg anerkender også, at vi har en lovgivning, som jeg faktisk synes virker rigtig godt. Jeg kan være meget bekymret for ordførerens eget forslag om indirekte objektivt ansvar, for det mener jeg ikke er vejen at gå. Jeg mener, at vejen at gå lige nu og her for det første er at vente på den undersøgelse, der kommer, men for det andet handler det også om at tage nogle drøftelser med parterne derude. Det handler om at have fokus på det her område, og det synes jeg bestemt der er kommet, bl.a. via nogle af ordførerne herinde i Folketingssalen, og det skal vi blive ved med at have. Men vi skal, som jeg ser det, ikke have mere lovgivning nu og her. Nu handler det om kulturforandringer; det handler om, at ledelsen tager deres ansvar, og det handler om, at vi som mennesker på arbejdspladser rundtomkring respekterer hinanden og opfører os ordentligt.
[88949] **Spørger**: Tak, og ikke mindst tak til initiativtagerne til debatten her i dag. Den er jeg faktisk rigtig, rigtig glad for. Jeg synes, det er helt på sin plads, at vi får en debat om den ekstremt forværrede situation, der er, med krænkelser af menneskerettighederne i Kina. Hvis vi kigger på, hvordan situationen er i Hongkong, tror jeg, vi er mange, som har set de ekstremt voldelige billeder, der kommer ud derfra – hvordan man slår hårdt ned på prodemokratiske kræfter, men jo også hvordan man vedtager lovgivning, som er i direkte modstrid med den oprindelige aftale, der blev indgået mellem Storbritannien på den ene side og Folkerepublikken Kina på den anden side. Det er jo desværre bare et ekstra kapitel, kan man sige, i den meget negative tendens, der har været i Folkerepublikken Kina igennem lang tid, hvor vi oplever dem agere mere og mere aggressivt, både internt, også i forhold til det muslimske mindretal f.eks., men også eksternt, hvor de jo også agerer mere og mere aggressivt – de bygger øer til militærbaser; de agerer mere og mere verdensomspændende og er reelt også en trussel mod lande i Europa, deriblandt Danmark. Så er spørgsmålet selvfølgelig: Hvordan skal vi agere i den virkelighed? Og fra Parti_Bs side er det meget klart. Vi ønsker, at vi håndterer den stigende trussel, der er fra kinesisk side, og det stigende omfang af krænkelser, der er fra det kinesiske styre internt, via de forskellige internationale fora, hvor vi sidder, markant anderledes og stærkere end i dag. Det skal bl.a. være sådan, at vi ikke lader os bremse af, at vi ikke kan komme langt nok i forhold til EU. Jeg er jo enig med udenrigsministeren i, at vi ikke skal gå enegang i forhold til Kina – det ville vi ikke få ret meget ud af; vi er simpelt hen for små, og det ville være for nemt for Kina at lave gengældelsesaktioner, hvis vi som lille land gik solo. Derfor skal vi selvfølgelig også som udgangspunkt prøve hele tiden at gå via EU-sporet og via FN-sporet i forhold til FN's menneskerettigheder. Men som udenrigsministeren jo selv var inde på, er det desværre nok lidt naivt og optimistisk, hvis vi tror, vi kan komme hele vejen alene via EU-samarbejde. Og derfor har vi fra Parti_Bs side gentagne gange talt for, at man skal opprioritere en koalition af villige lande, som både vil kunne presse internationalt på verdensplan i forhold til Kina, men også vil kunne gøre det bl.a. i FN-regi og i EU-regi. Fordelen ved det er selvfølgelig, at vi er flere, der står sammen og dermed også er en stærkere stemme over for Kina. Men en anden fordel, som jo er mindst lige så vigtig, er, at det bliver så godt som umuligt for Kina at gøre gengældelse, hvis vi står mange sammen. Og det er derfor, vi har talt varmt for det her, og det vil vi blive ved med at gøre. Betyder det så, at vi slet ikke skal have handel med Kina? Nej, selvfølgelig ikke. Vi er et lille eksportdrevet land, og derfor skal vi selvfølgelig også fortsætte med at kunne eksportere til alle lande i verden, selv lande, som ikke ligner os på nogen som helst måde i forhold til demokrati, ytringsfrihed osv. Og derfor er vi faktisk også fortalere for, at vi får et nyt strategisk partnerskab med Kina. Men det skal være et anderledes strategisk partnerskab end det, der blev lavet for år tilbage, fordi situationen desværre er blevet markant anderledes fra kinesisk side. Derfor vil vores opfordring til regeringen være, at det nye strategiske partnerskab skal være med fokus på handel, dvs. en slags kerneforretningspartnerskab, for det vil vi kunne få meget ud af, og det vil Kina for den sags skyld også kunne få meget ud af. For selv om Danmark er et lille land, er vi jo faktisk markedsledende på en lang række områder, ikke mindst i forhold til grøn industri. Og derfor tror vi i Parti_B også, at der vil være et potentiale i at kunne lave den her kernefokus. Vi vil så også kunne, hvad skal man sige, reducere fokussen i forhold til de ting, som ikke vil være så smart – i forhold til militærsamarbejde, i forhold til politisamarbejde og andre samarbejder, hvor tiden har forandret sig, og hvor det i hvert fald ikke er smart i dag at indgå et strategisk partnerskab om det. Så alt i alt skal det være en tostrenget strategi, vi laver i forhold til Kina, hvor vi på den ene side får fokus på og sammen med vores venner, bl.a. ligesindede lande, tør at sige fra over for de krænkelser, der foregår i Kina, og samtidig også på den anden side holder fast i, at vi som et lille eksportdrevet land selvfølgelig skal kunne handle med et land som Kina. Tak. **Spørger**: Tak. Jamen jeg vil gerne stille et sådan helt personligt spørgsmål til Ordføreren. Mener Ordføreren ikke, at selv om det kun er handel, altså selv hvis vi nu begrænser spørgsmålet om det strategiske partnerskab kun til handel – så kan man diskutere, hvor meget strategi der er i det, men okay – så skal der stadig væk være en underliggende overvejelse omkring menneskerettighederne; at så skal menneskerettighederne stadig væk ligge under det? Eller kan man sige, at handel er noget, hvor man bare fuldstændig kan abstrahere fra menneskerettighederne? **Ordfører**: I de mange år, hvor jeg har arbejdet med udenrigspolitik, har jeg jo promoveret, at vores dialog med Folkerepublikken Kina skal være kritisk funderet, sådan at vi også tør sige fra over for dem. Og det ved jeg at den daværende blå regering gjorde, og det går jeg også ud fra at den nuværende regering gør på et hvilket som helst ministerniveau, man har. Og derfor mener jeg – og jeg sad faktisk og kiggede i de 47 sider i den oprindelige aftale om det strategiske partnerskab – at der faktisk allerede i den oprindelige aftale også er en fokus på menneskerettigheder. Skal den fokus være større? Ja, det mener jeg faktisk. Men den er faktisk allerede tænkt ind i den oprindelige aftale, der blev lavet under den daværende blå regering. **Ukendt**: Men skal det forstås på den måde, at Taleren sådan set ikke har noget imod, at der i resolutionen under punktet om det strategiske partnerskab blev tilføjet: »under respekt for menneskerettighederne«, altså at det ikke er noget, der for Taleren vil være et problem at der står? **Ukendt**: Nu kan man godt høre, at Taleren har siddet i Europa-Parlamentet i lang tid, for det her er ikke en resolution; det er et forslag til vedtagelse, vi har lavet i forbindelse med vores forespørgsel. Men fair nok med det. Jamen det her er jo et forslag til vedtagelse, som flere partier har forhandlet igennem, og vi respekterer den aftale, vi har lavet med regeringen efter en forhandling, og derfor står vi vagt om den. Men det ændrer jo ikke på, at jeg synes, at ligesom den oprindelige aftale havde fokus på menneskerettigheder, så skal der som minimum også være fokus – gerne markant mere – på menneskerettigheder i den kommende aftale.
[94817] **Spørger**: Tak til ministeren for den redegørelse eller udlægning. Jeg kunne godt tænke mig at følge op på det, den forrige ordfører sagde, for der er da et eller andet paradoksalt i – og det er jo derfor, at forslaget også er fremsat – at der ligesom er en prop her i systemet, hvor man netop ikke kan komme videre. Faktisk viste det sig, at i 2020 var der i alt 276 studenter, der søgte optagelse på teologi, og 228 fik tilbudt en plads på Aarhus Universitet, og derfor var der faktisk 48 studenter, der ved øget dimensionering kunne være kommet ind på teologistudiet i 2020. Det er jo rigtig ærgerligt, at det ikke kan lade sig gøre, for vi mangler jo præster, og hvis vi havde præster i yderområderne i Danmark, ville Danmark komme til at hænge helt sammen. Så jeg ærgrer mig lidt over, at ministeren er meget firkantet på lige præcis det her, for formålet er netop at komme det til livs, så vi netop kan få flere præster. **Minister**: Ja, jeg tillader mig faktisk at være relativt firkantet og værne om den ordning, som min forgænger indførte med varm opbakning herfra, nemlig at hvis der er en markant højere arbejdsløshed på et område, skruer vi ned for mængden, vi uddanner. Det mener jeg både er i den enkelte unges interesse, men jeg mener også, det er i samfundets interesse. Jeg vil til gengæld gerne være med til at se på, hvordan vi så kan finde alternative veje ind i præstegerningen, og det mener jeg er et vigtigt supplement til den her diskussion. For det skal ikke være sådan, at mere end hver fjerde er arbejdsløs, 1 år efter uddannelsen er taget, for vi løser ikke præstemanglen ved at skrue op, for så skaber vi bare flere arbejdsløse, og det er jeg ikke interesseret i. Så vi er nødt til at få et bredere perspektiv på, hvordan vi skaffer præster der, hvor der er mangel på dem. **Spørger**: Men det var jo derfor, vi gik ind og lavede den her § 3-ordning, altså for netop at kunne tiltrække flere, og det synes vi er en rigtig god idé. Men vi synes stadig, at den lige vej er den bedste vej til at blive præst, og derfor ærgrer det mig også, at ministeren ikke er mere fleksibel i forhold til at se på de faktuelle tal og det, der gør, at vi står og har præstemangel, og ikke er villig til at gå ind og løfte dimensioneringen, så vi lige præcis kunne få flere præster ud i yderområderne. **Minister**: Hele udfordringen er vi enige i. Jeg vil faktisk meget gerne være med til at se på, hvordan vi skaffer præster på de områder, hvor det er svært at finde dem. Det er også derfor, jeg synes, at det, man i fællesskab blandt mine kolleger har gjort, er klogt, i forhold til at se alternative veje ind, men jeg mener bare ikke, at det at lette loftet yderligere over en uddannelse, hvor der i forvejen er markant arbejdsløshed, er løsningen, for det vil bare skabe endnu flere arbejdsløse, frygter jeg, og derfor skal vi se på nogle andre veje.
[82939] **Spørger**: Tak. Som nævnt anerkendte ministeren jo i sidste uge, at det at have en lejekontrakt til et dansk feriehus eller en campingplads kunne være et anerkendelsesværdigt formål og dermed give mulighed for at krydse grænsen. Det vil efter min opfattelse være en kontrolleret måde at åbne grænsen på, og det forstår jeg at ministeren er enig i. Derfor lyder mit spørgsmål: Hvad er der sket? Hvad har ministeren foretaget sig i den henseende, siden vi stod her sidste onsdag? **Minister**: Men i virkeligheden illustrerer indgangen til det med, at lejekontrakten kan være et anerkendelsesværdigt formål, jo måske meget godt den måde, som vi bliver nødt til at forholde os på. For andre vil sige, at det at sejle hertil i en lystbåd og lægge til i en dansk havn også er et anerkendelsesværdigt formål, eller at det at bo på hotel også er et anerkendelsesværdigt formål, og jo mere vi åbner, jo flere potentielle indtag, jo større er risikoen for, at vi får sat nye smittekæder i gang. Derfor bliver man selvfølgelig nødt til at have en overvejelse af hele spektret, ligesom vi jo også bliver nødt til at se det i en sammenhæng med de øvrige åbninger af samfundet, som der skal til, hvor der jo også er et stort pres på. Lige nu sidder vores partiledere og forhandler om, hvilke dele af samfundet vi nu kan åbne i den tredje fase – er der nogle, der kan åbnes hurtigere, end vi havde forestillet os? – og alt det må jo ses samlet, sådan at vi er sikre på, at vi kan holde smittetrykket under 1. Det er jo præcis det, som den her rapport, som er kommet i dag, og om jeg nævnte tidligere, handler om. **Spørger**: Jeg synes desværre, at ministeren taler udenom. Vi er enige om, at en lejekontrakt kan være et anerkendelsesværdigt formål. Vi er også enige om, at det er en klog, jeg tror ovenikøbet, statsministeren brugte udtrykket begavet, men i hvert fald kontrolleret måde at åbne grænsen på. Nu hører jeg så, at der kommer alle mulige andre elementer ind i lige præcis den drøftelse, og at det fortaber sig i tågerne, hvad det rent faktisk er ministeren mener. Så derfor: Fastholder ministeren, at det er et anerkendelsesværdigt formål at have en lejekontrakt til f.eks. et dansk feriehus, en campingplads? **Minister**: Det var nu ikke for at kaste uklarhedens tåger ned over det. Så tror jeg, jeg kunne have gjort det mere elegant end som så. Det var faktisk bare for at prøve at brede perspektivet ud i, hvad overvejelserne er, og hvad for nogle overvejelser der bliver nødt til at lægge sig op ad det, når vi snakker om f.eks. feriehuse osv. Og jeg siger, fuldstændig som jeg har sagt, og som statsministeren har sagt, nemlig at en af de ting, som man kan kigge på som et anerkendelsesværdigt formål, da præcis er, om man har en lejekontrakt eller en lejeaftale på et dansk sommerhus.
[88913] **Spørger**: Tak. Jeg vil egentlig først også anerkende Parti_B, Danmarks Liberale Parti for allerede at give nogle klare indikationer, selv om der ikke er meldt et klart tal ud, altså at det her med en intervalbund på 46 i hvert fald er for lidt. Det er vi jo også nogle støttepartier til regeringen som mildest talt mener er for lidt, og vi foreslår 50-54, som Klimarådet gør. Jeg synes, at ministeren dygtigt gled lidt af på mit spørgsmål tidligere. Nu vil jeg prøve at spørge den socialdemokratiske ordfører, altså om ordføreren mener, at det, hvis man skulle lande på 46 pct. i 2025, så efter ordførerens mening ville være tilstrækkeligt til, at vi på en troværdig måde kan nå i mål med vores 2030-målsætning. Så altså, er 46 pct. nok, eller er det, hvis vi ender dér, så i virkeligheden der, hvor vi kan sige, at så når vi desværre ikke vores mål? **Ordfører**: Jamen jeg svarer meget gerne på det igen. Jeg mener ikke, at det at sætte et delmål på 46-50 pct. i 2025 betyder, at det er umuligt at nå vores 2030-mål, overhovedet ikke. Det, som er afgørende, er, at vi får truffet de rigtige beslutninger i de her år, som kan sikre, at vi når i mål. Og uanset om vi snakker om implementering af et nyt grønt skattesystem eller om at få nogle af de her teknologier op i en stor skala, så vil der jo altid gå noget tid, fra vi træffer en beslutning – og det skal vi i de her tidlige år – til vi ser den fulde effekt af de beslutninger. Derfor synes jeg også, at det afgørende er at holde øjet på bolden i forhold til 2030-målsætningen og så nå frem til et delmål for 2025, som er realistisk og ambitiøst, og hvor vi forener de to hensyn. **Spørger**: Jeg synes jo, at vi holder øjnene på bolden, og jeg synes også, at det var et udmærket spørgsmål fra SF's ordfører tidligere, eller en pointe, nemlig at hvis man ligger for lavt i 2025, jamen så bliver det nogle utrolig store mængder af CO 2 , man så skal reducere år for år frem til 2030. Jeg synes egentlig, at det er at holde øjnene på bolden, og spørgsmålet er måske bare, om det ikke gør indtryk på ordføreren, at der så både er støttepartier og borgerlige partier, som ønsker et reduktionsmål, som ligger over den bund, som Parti_A har sat. **Ordfører**: Jo, selvfølgelig gør det altid indtryk at have den her dialog med andre partier, ligesom det gør indtryk, hvad Klimarådet siger, og at Klimarådet f.eks. går ud og siger, at det også kan være, at vi har fundet nogle reduktionspotentialer, som de ikke kendte til for nogle måneder siden. Det er selvfølgelig sådan noget, som er afgørende at få belyst på en ordentlig måde. Så vi ser da frem til fortsat at få nogle gode drøftelser omkring, hvor vi skal ende også i forhold til det her mål.
[97070] **Spørger**: Tak til Ordføreren for et, synes jeg, meget klart ordførerindlæg, der også rummer en klar frustration over den måde, regeringen har valgt at gribe det her an på. Nu har man lidt indtrykket af, også når man kigger over på udlændingeministeren, at han egentlig bare læner sig tilbage og tager det fuldstændig koldt og afslappet, og det er måske, fordi han tænker: Ja, det er godt med dem, men når jeg næste år kommer med det her lovforslag, hvor jeg skriver den her 3-årsregel om til en 2-årsregel, så stemmer Ordføreren jo alligevel bare for, for hvad kan han ellers under henvisning til internationale konventioner? Det er måske der, Ordføreren har lidt at spille med og kan sige, at det skal ministeren ikke regne med, medmindre der kommer en reel forhandling om indholdet af det her og man enten kan finde en anden måde at løse det på end ved at gå fra 3 til 2 år eller, som Ordføreren har åbnet for, at man finder supplerende stramninger andre steder, som kan gå ind i forhold til den lempelse, der finder sted her. **Ordfører**: Jamen det er en rigtig god pointe, som jeg også sad og drøftede lidt før med Spørgeren. Vi er jo ikke sikre på, at vi stemmer for det lovforslag, som ministeren kommer med. Alt andet lige: Hvis han ville være sikker på det, skulle han jo inddrage partierne, og det har han ikke gjort. Nu bliver det interessant at se, hvad ministeren siger på fredag, hvor han jo så rent faktisk efter opfordring fra bl.a. mig har inviteret os over til en snak. Jeg er da også interesseret i at se, om de røde partier vil stemme for en 2-årsregel, når de i virkeligheden er så slappe i udlændingepolitikken, at de helst så en 1-årsregel eller en 0-årsregel. Så det er et interessant sted, ministeren har placeret sig selv politisk. **Spørger**: Det interessante i den sammenhæng er jo lige præcis, at udlændingeministerens chef, statsministeren, før valget lovede, at der ikke ville blive ændret på de afgørende ting i udlændingepolitikken, medmindre de borgerlige partier kunne se sig selv i det. Og jeg er fuldstændig enig med Ordføreren i, at når vi her taler om familiesammenføringsregler, er vi jo lige præcis inde i nogle af de helt sådan hardcore regler i vores udlændingepolitik. **Ordfører**: Jeg er helt enig. Og jeg kan huske, at Parti_A jo kørte reklamer med sådan en scrabble om, at de ville lave politik med forskellige politiske partier, og at udlændingepolitikken jo så var med de blå partier. Som Spørgeren siger her, vil jeg ikke engang sige, at Parti_A har forladt det princip, for jeg ved ikke, om de overhovedet har været der, men her gør de det i hvert fald meget klart, at de ikke ønsker noget tæt samarbejde med de blå partier om en stram udlændingepolitik.
[112257] **Spørger**: Tak, og tak for en prægtig ordførertale, vil jeg faktisk sige, som jo også adresserer det her med realismen i debatten, hvilket jeg synes er ret vigtigt. Jeg kan bekræfte, at SF's forsvarsordfører og SF generelt, når vi er i forsvarsforligskredsen, prioriterer Arktis rigtig højt og gør det i samarbejde med mit eget parti, Parti_H. Det er vi utrolig glade for. Jeg ved også, at den nuværende forsvarsminister prioriterer Arktis rigtig højt. Det har vi hørt den nuværende forsvarsminister sige. Det står måske lidt hen i det uvisse, hvad den samlede SVM-regering har af prioriteringer i forhold til Arktis, når det kommer til forsvarsområdet. Vi har tidligere hørt, at Østersøregionen var det dominerende, men det kan vi jo altid lade ligge. Det, jeg egentlig godt vil spørge ordføreren til, er de her betegnelser om rigsfællesskabet som værende risikofyldt og et farligt foretagende. Det tror jeg lige jeg skal have SF's ordfører til at uddybe. **Ordfører**: Så vidt jeg lige forstod spørgsmålet i forhold til det, jeg sagde – hvis det her er et svar på det; jeg er lidt i tvivl om spørgsmålet – er svaret, at det er dyrt og risikofyldt for Danmark at være en arktisk stormagt, især for en lille nation som Danmark. For vi sejler her i farvand, hvor der er meget mægtige lande på spil og Danmark er under pres. Så det her med at stille det op, som om det er meget attråværdigt for Danmark at være en arktisk stormagt, tillod jeg mig bare at stille spørgsmålstegn ved, for så enkelt er det ikke. Det er enormt dyrt, og det er en farlig balancegang – hvis det var svar på spørgsmålet. **Spørger**: Ja, det er dyrt – enig. Farligt og risikofyldt er jeg sådan set også enig i, men jeg savner måske lidt en konkretisering af det fra SF. Hvad er det farefulde element? **Ordfører**: Det er, at spændingerne stiger markant i de her år. Russerne opruster jo klart på Franz Josefs land. Vi ser amerikanerne jo også opruste på deres måde. Så er der det, at vi også ser, og det kan jo være en stor frygt, at hvis Rusland bliver presset tilstrækkelig meget af krigen i Ukraine, kunne det måske åbne en bagdør for, at Kina kunne få indflydelse, samtidig med at isen smelter, så der kommer nye søveje. Det betyder bare, at vi er i en meget ustabil situation, og at det kan risikere at blive en meget farlig situation.
[94936] **Spørger**: Tak for det. Det er jo helt fair, når man hverken er formand for partiet eller er den person, som er på de her billeder, at man så ikke er orienteret om sagen, selv om den nu ligger et års tid tilbage. Men sådan helt objektivt: Indeholder forslaget her så et ønske om og ønsker DF at gøre det ulovligt at oprette anonyme blogs, hvor man på den blog misbruger andres billeder, eller er det kun sociale medier, vi taler om i forslaget her? Jeg havde egentlig håbet, at det både var sociale medier og på hjemmesider, og hvad der ellers er af digitale muligheder for at bruge andres billeder og andres identiteter og udgive sig for at være andre. **Ordfører**: Det her forslag handler ikke kun om sociale medier. Jeg har nævnt her fra talerstolen, at sociale medier er så omsiggribende og tager så stor en del af mange menneskers tid, at rigtig meget henføres til det. Men forslaget om at kriminalisere identitetstyveri gælder ikke kun sociale medier. Selvfølgelig gør det ikke det. **Spørger**: Ville ordføreren tænke, at det var misbrug af DF's navn, hvis der var en blog, der hed »Det hemmelige Parti_F«? Ville ordføreren mene, at det var misbrug af ordførerens identitet, hvis der var private billeder af ordføreren på den her blog med historier, som var usande, om, hvad ordføreren lavede i sin fritid, og ville ordføreren mene, at det skulle være omfattet er det, som man nu vil kriminalisere? **Ordfører**: Det, som Spørgeren peger på her, er jo det problem, som jeg tror vi alle sammen har – ikke bare Parti_K, men også Parti_F og Mette Frederiksen og Parti_A, alle mulige – nemlig at vi på Facebook og internettet og alle mulige andre steder oplever, at der figurerer ting, der er fuldstændig taget ud af den blå luft, og hvor man misbruger andres identitet, hvor man misbruger andres partinavne osv. osv. Det, som der mangler der, er jo, at nogle af de her techgiganter og også alle mulige andre tager det seriøst og får gjort noget ved det. Men de er sig jo ikke rigtig deres ansvar bevidst, desværre.
[106920] **Spørger**: Tak. Jeg vil egentlig gerne starte med en ros til Parti_As formand, Ordføreren, for Ordføreren har sagt nogle ualmindelig kloge ting om de problemer, vores velfærdssamfund står med. Demografien giver et stort pres på de offentlige udgifter, der er mangel på arbejdskraft, bureaukratiet kvæler velfærden, og forventningerne til velfærden vil blot stige i fremtiden, fordi vi ikke længere lever i 1970'erne, men vores velfærdsstat er indrettet, som om vi gør. Så kort fortalt er der brug for det, man kunne kalde velfærdssamfundet 2.0. Skulle jeg være lidt kæk, ville jeg måske bemærke, at det jo ofte er sådan, at når jeg får lyst til at rose Ordføreren, er det for at have sagt noget klogt og ikke at have gjort noget klogt. Men det sidste kan jo nås endnu, også på det her område, men så tror jeg, det er nødvendigt, at man indser, at vi ikke får løst problemerne alene ved at frisætte kommunerne og de offentligt ansatte. Jeg tror grundlæggende, at vi skal huske på, hvem det er, velfærdssamfundet er til for. Det er jo ikke til for de offentligt ansatte eller kommunerne, det er til for borgerne, og velfærd er altså noget andet end bare at have et job i den offentlige sektor. Det er ikke, fordi jeg er modstander af at sætte den offentlige sektor fri, men jeg kan være bekymret for, at hvis det eneste, vi gør, er at give kommunerne frihed til at gøre, som de nu engang har lyst til, så er det borgerne, der står tilbage med ansvaret, altså ansvaret for at finde vej i den offentlige sektors labyrinter og bare affinde sig med det, som kommunen nu ønsker at tilbyde dem. I stedet bør vi have den ambition, at vi også sætter borgerne fri, for det er dem, det handler om, og sikre, at det er dem, der leverer velfærden, der også har ansvaret – ansvaret for at drive deres tilbud på en måde, som borgerne er tilfredse med, og ansvaret for at bruge den nyvundne frihed til at tænke nyt og til at kunne lære af sine fejl. Og vi skal også have det mål, at man oplever, når man er velfærdsudbyder, og det er egentlig ligegyldigt, om man er privat eller offentlig, at når man ikke lever op til det ansvar, må man lukke og slukke, gå konkurs så at sige, mens borgerne skal opleve mere frihed – mere frihed til at vælge i det hele taget, men også vælge mellem offentligt og privat, vælge de løsninger, der passer bedst til dem, og måske lige så vigtigt at kunne vælge det fra, som ikke fungerer godt nok. Hvis vi vil skabe velfærdssamfundet 2.0, tror jeg også, vi skal sætte fokus på mere frihed til at kunne blive velfærdsiværksættere og på en mere fri og reel konkurrence om at levere velfærden. For hvis det eneste, vi fokuserer på, er, at kommuner og offentlige institutioner skal have mere frihed, herunder frihed fra konkurrencen og frihed fra konsekvenser ved at gøre sit arbejde knap så godt, så står vi stadig væk med nogle store udfordringer. Så får vi ikke velfærdssamfundet 2.0, vi får bare velfærdssamfundet 1.0, bare med lidt mindre bureaukrati, og ja, så er vi i sandhed tilbage i 1970'erne. Så opfordringen herfra er at gå mere ambitiøst til værks. Vi vil gerne bidrage til det i Parti_H. Tiden er gået. **Spørger**: Tak for det. Tak for talen. Der er jo mange ting, vi som partier er meget, meget uenige om, kan man godt sige. Men der er også et område, hvor vi ofte plejer at kunne arbejde sammen; det er inden for retspolitik, åbenhed i det offentlige, retsprincipper i det hele taget. Det er jo ikke så længe siden, vi i fællesskab med rigtig mange andre her lavede en fælles henvendelse til justitsministeren om undersøgelseskommissoriet for FE-undersøgelsen. Vi kunne godt tænke os, at det blev åbnet mere op, og at man rykkede det fra Justitsministeriet til Folketinget. Mener partilederen, at vi har fået et fyldestgørende svar fra regeringen? **Ukendt**: Nej, og jeg er glad for, at Taleren bringer det her op. For jeg synes, det vil være enormt frustrerende og forkert på alle planer, hvis det er, at vi ikke undersøger den her sag grundigere. Det, regeringen lægger op til, er bare, at man skal undersøge årsagerne til hjemsendelsen. Men det har vi fået undersøgt en gang. Det fik vi undersøgt, dengang den kommission frikendte FE-ledelsen for de anklager, den havde hængende over hovedet. Det, vi ikke har fået undersøgt, er hele det efterfølgende forløb, der i sidste ende fører frem til en sigtelse, herunder alt, hvad der er sket politisk. Når man ikke vil undersøge det fra regeringens side, ja, så vækker det jo også en større mistanke om, at der måske er en grund til, at de ikke vil have det undersøgt, og jeg håber, at vi i resten af oppositionen bliver ved med at presse på for at få undersøgt tingene grundigt. **Ukendt**: Jeg er meget enig i, at vi bliver nødt til at presse på, fordi det er en principiel og meget vigtig sag, og vi har behov for mere åbenhed her. Jeg kunne i forlængelse af det godt tænke mig at høre hr. Alex Vanopslaghs refleksion over, hvad det betyder også sådan demokratisk, at vi har en flertalsregering. Det er jo demokratiet i, hvad kan man sige, sit virke – det kan man lave – men giver det også nogle udfordringer i forhold til sådan åbenhed og inddragelse generelt? Det ser jeg i hvert fald nogle tendenser til. **Ukendt**: Ja, det er i hvert fald en udfordring for tilliden til vores folkestyre, hvis et flertal herinde generelt bestemmer sig for, at man ikke skal ændre offentlighedsloven, så der er mere åbenhed – at man skal lave sådan nogle pseudoundersøgelser med nogle kommissioner, der skal undersøge det, der ikke er særlig interessant at undersøge, eller hvis man generelt på forskellig vis bliver enige om, at man skal lade folkestyret lukke sig om sig selv. Og det er jo både et problem, hvis det er en flertalsregering eller en mindretalsregering, der har nogle alt for loyale støttepartier.
[110176] **Ordfører**: Jeg vil godt starte med at takke ministeren for at have fået udarbejdet og for at have afleveret den her kulturpolitiske redegørelse til Folketinget. Jeg synes, at det er god stil, og at det egentlig burde være et eksempel til efterfølgelse for enhver kommende regering, at den i begyndelsen af en mandatperiode afleverer en sådan redegørelse til Folketinget, hvor man giver sin vurdering af situationen på de kulturelle områder og i forlængelse heraf udpeger nogle af de områder, som man vil gøre noget ved. Og roserne stopper ikke her, for jeg synes langt hen ad vejen, at det er en god redegørelse, som både trækker nogle tankevækkende fakta frem, og som også peger på nogle reelle problemer. Jeg synes, at det er godt, at redegørelsen gør op med den myte, at deltagelse i kultur er noget overskudsagtigt for en mindre del af befolkningen. En ting er, at 95 pct. af befolkningen lytter til musik eller ser film og serier derhjemme, men det fremgår også af undersøgelsen, at over 70 pct. af den danske befolkning inden for 3 måneder konkret har været aktive kulturforbrugere uden for deres eget hjem, ved at de har været henne på et bibliotek, på et museum, i biografen, til koncert eller set scenekunst eller har været til flere af de her aktiviteter. Jeg synes, at det er tankevækkende alene, at vores biblioteker i en 3-månedersperiode besøges fysisk af omkring 40 pct. af befolkningen. Det tal overraskede mig, og det rejser i hvert fald i mit hoved spørgsmålet: Prioriterer vi bibliotekerne højt nok? Altså, det er jo helt vildt, hvor mange der bruger bibliotekerne. Det er i øvrigt det dobbelte antal af dem, som overværer en sportsbegivenhed som tilskuer. At bruge eller at deltage i kultur er ikke fløde i kaffen. Det er et fuldstændig fundamentalt behov og et dagligt livsvilkår for hele den danske befolkning. Jeg synes også, det er godt, at redegørelsen gør op med den myte, at penge til kultur er penge ned i et eller andet stort bundløst hul, som ikke interesserer ret mange mennesker. Alene den direkte produktion i kulturerhvervene, nævnes det, havde en værdi på over 100 mia. kr. svarende til 2,4 pct. af den samlede danske produktion; og omsat til arbejdspladser svarer det til ca. 170.000 med afledte effekter. Og jeg må indrømme, at jeg synes, at det er stærkt underholdende, at redegørelsen finder behov for dér at perspektivere disse tal ved at oplyse, at kategorien landbrug, skovbrug og fødevarer til sammenligning kun står for en direkte produktion på 87 mia. kr. og 1,9 pct. af den samlede produktion. Det er stærkt underholdende. Jeg synes også, at der er en udmærket gennemgang af de forskellige områder. Jeg synes dog, at der er en mangel ved, at spørgsmålet om hele amatørkulturen ikke vægtes nok. Det synes jeg er et problem, fordi de enkelte borgeres deltagelse ikke bare som tilskuere, men som aktive udøvere er utrolig vigtig, både som fødekæde, men jo også, fordi det har en værdi i sig selv. Altså, der er mere end 150.000, tror jeg, organiserede amatører, som spiller teater eller musik i deres fritid; der er 600 amatørorkestre, der er masser af kor og alt det der, og det er jo ekstremt vigtigt. Jeg tror, at vi i kommende redegørelser skal prøve at få det skrevet ind, både forhold til at belyse, hvor omfangsrigt det egentlig er, men også i forhold til at få det sat ind i en ramme, fordi det jo også vil lede os til spørgsmålet, og det er, om ikke direkte, så dog berørt nederst på side 28, om de lange ventelister til musikskolerne. Jeg hørte forleden dag i det program, der hedder P4 København – og jeg går ud fra, det er rigtigt – at der i København og vistnok også Frederiksberg tilsammen var en venteliste på tusind mennesker til musikskolerne. Det synes jeg altså er et kæmpemæssigt problem. Det er tusind mennesker i det område tæt på os her og selvfølgelig endnu flere over hele landet, som ikke får mulighed for at få den glæde ved at spille musik selv, og måske – ikke fordi det er det vigtigste – går vi endda også glip af nogle talenter, der kunne blive fremtidens stjerner. Og igen vil jeg sige, at det ikke er det vigtigste for mig, men det går vi måske også glip af, så det er da et kæmpemæssigt problem. Der er en række områder, hvor man påpeger problemer. Det er lidt mere tyndt, når det kommer til, hvad der så konkret skal ske. Det kan være, at idéen er, at det tager vi senere, men jeg vil godt nævne nogle af de steder, hvor man sådan siger noget, der skal gøres. Altså, musikhandlingsplanen er aftalt, og man vil lave de her kulturpas til unge, som hverken er i uddannelse eller job. Jeg kan ikke undlade at komme med den bemærkning, at det jo var så dumt, at man startede med at afskaffe det kulturpas, vi havde lavet til de 40.000 fattigste familier i Danmark. Vi havde jo netop under den tidligere regering truffet en beslutning om, at netop de mest udsatte unge ikke skulle forhindres i at gå til musikundervisning eller forhindres i at gå til fodbold eller i biografen. Derfor havde vi jo afsat et beløb direkte til den gruppe mennesker, som de kunne bruge kun til det formål. Okay, det afskaffede den nye regering så – det synes jeg var rigtig dumt. Nu vil man så lave noget andet til nogenlunde den samme gruppe – det synes jeg er rigtig godt. Lad os diskutere konkret, hvordan det kan gøres. Museumsreformen nævnes, og mindre bureaukratisk bøvl for foreninger nævnes, og det er rigtig vigtigt. Foreningsarbejdet er en grundpille i den danske kultur. Men der er også andre eksempler, hvor det er lidt mere uklart, hvilken retning man så går i. Man nævner den meget skæve støtte fra kommunerne. I 2022 giver nogle kommuner 860 kr. pr. indbygger, andre giver 3.490 kr. pr. indbygger – omkring fire gange så meget. Hvad gør vi ved det? Altså, man kan jo anlægge det synspunkt og sige, at det er det kommunale selvstyre. Så skal vi bare heller ikke høre noget brok fra de kommuner, der så ikke har så meget kultur. Så må vi sige, at de må vælge nogle andre politikere. Eller er det noget, hvor vi skal sige, at der er et vist minimum, også på kulturområdet, som man skal have ret til, sådan som vi har på andre områder? Et andet eksempel, der kan læses i rapporten, er, og jeg citerer, at »i de kunstneriske brancher har mange kunstnere og kulturarbejdere svingende og ustabile indtægter«. Det er helt rigtigt, og det så vi jo ikke mindst under coronaen. Det gav jo et kæmpeproblem, at vi skulle til at udrede, hvordan rigtig mange mennesker måtte stykke deres liv sammen af en lille indtægt her og en lille indtægt der, lidt arbejdsløshed osv. osv. – men hvad gør vi ved det? Hvordan kommer vi videre med det? Hvad er det næste skridt? Et tredje eksempel, jeg vil nævne, er techgiganterne, hvor der helt rigtigt står i redegørelsen, at »tech-giganterne har på kort tid har fået enorm indflydelse på vores samfund, kulturliv og demokrati«. Det er fuldstændig rigtigt. Og så står der: »F.eks. øgede Google, Facebook og LinkedIn deres andel af de danske annonceindtægter fra 13 procent i 2011 til 44 procent i 2021.« Det er fuldstændig rigtigt. Og jeg kan jo tilføje, at hvis man ser på de elektroniske annoncer, er techgiganter og streamingtjenester totalt dominerende, og det underminerer jo finansieringen af danske medier; det underminerer finansieringen af dansk kultur. Og derfor er det jo, at vi må have diskussion om, hvordan vi så finder midler til at finansiere dansk kultur. Hvordan finder vi midler til at finansiere danske medier? Under den gamle regering blev der jo lavet et medieforlig, der sagde, at vi skulle have et kulturbidrag på 6 pct., som på sigt ville være med til netop at finansiere f.eks. dansk film og andre ting på det område. Men hvad er linjen her? Altså, der er et kæmpemæssigt hul, der skubbes foran. Jeg håber selvfølgelig, at vi snart kan afslutte en medieaftale, hvor det bliver på 6 pct. Jeg er måske realistisk nok til at sige, at det bliver det ikke, men det ændrer jo ikke ved, at hullet så opstår, og at hullet er der, og at hullet skal fyldes. Så vi har en stor diskussion foran os, der handler om finansiering af det kulturliv, vi gerne vil understøtte. Jeg må sige, at jeg ikke er tilfreds med en forklaring, der hedder, at vi kan bare lade det private klare det, og så kører det fint. Til idéen om, at private fonde – f.eks. A.P. Møller Fonden – betjener sig af egne penge, kan man jo sige, at en meget stor del af deres fondsmidler netop er noget, som er kommet via skattefradrag, altså hvor andre må betale skat, men hvor de så har fået en skatterabat. Og vi så jo netop f.eks. i forbindelse med Operaen, hvordan der var en fuldstændig direkte indblanding i den kunstneriske frihed, helt ned i detaljen. Og der må vi i hvert fald være sikre på, og det skal vi arbejde for, at når staten bidrager til den type projekter, hvad enten det er gennem Statens Kunstfond eller andet, så skal der være den armslængde, der gør, at man ikke træffer beslutninger, der går ud over den kunstneriske frihed. Den kunstneriske frihed er helt afgørende. Tak for ordet. **Spørger**: Tak, og tak til Søren Søndergaard. Tidligere i processen kunne Ordføreren slet ikke styre sit raseri mod Mærsk, fordi Mærsk Mc-Kinney Møller var så elskværdig at give os en opera. Men det, jeg egentlig vil spørge om, er, om det ikke er korrekt, at da han fremlagde sit projekt, stod der alt det her. Københavns Kommune nikkede begejstret, og det tror jeg i øvrigt også staten gjorde. Er det ikke fuldstændig korrekt, at det var vores egen skyld, at Mærsk Mc-Kinney Møller, som jo egentlig er udøvende i kunststøtte, har lov til at bestemme, hvordan den kunst skal være, og hvad for noget kunst der skal være inden for hans vægge? **Ordfører**: Først og fremmest går jeg ud fra, at vi er enige om det, der er fakta, nemlig at de penge kunne gives på grund af en fantastisk skatterabat, som ikke kommer andre til gode. Altså, man gik ind og sagde, at den her fond kan få en kæmpemæssig skatterabat, og derfor kunne den give så mange penge til det her projekt. Og så vil jeg sige, at hvis staten gav penge til et eller andet kunstværk, og jeg opfatter Operaen som et kunstværk, og der er en internationalt anerkendt arkitekt, der er ansat til at sørge for, at det kunstværk bliver formidlet på den bedst mulige måde, så håber jeg ikke, at staten ville gå ind at blande sig. Så er det sådan set ligegyldigt, hvad man har skrevet under på på forhånd. Er det et problem? Jeg synes, kunstens uafhængighed, også i det her tilfælde, når vi snakker om arkitektur, selvfølgelig inden for nogle økonomiske rammer, hvor det er muligt, skal respekteres. **Spørger**: Jeg synes ikke helt, der bliver svaret på det, jeg spørger om. Jeg bad om en bekræftelse på, at det her ikke var Mærsks skyld eller Mærsks ansvar. Det var Københavns Kommunes ansvar, og det var statens ansvar. Er det ikke korrekt? **Ukendt**: Det er fuldstændig rigtigt, at staten gjorde det muligt, men det var jo ikke staten, der blandede sig. Altså, staten gjorde det muligt, at Mærsk kunne blande sig helt ned i detaljen, og det skete, ikke? Det var jo bare det, der var mit argument. Det, at man overlader det til private investorer, er ikke nogen garanti for, at de ikke blander sig. Så skal man i hvert fald få garanti for det på forhånd ved at skrive det ind i kontrakten.
[85998] **Spørger**: Umiddelbart kan man jo synes, at det eksempel med, at man så kunne sætte sin bolig til salg til det dobbelte, lyder lidt søgt. Men det kan man jo ikke udelukke at der er nogen der vil spekulere i. Så spekulerer jeg bare på, hvad løsningen så skulle være i lovforslaget. Har Ordføreren et bud på løsningen af sådan et potentielt problem? **Ordfører**: Nej, det har jeg ikke entydigt. Jeg læste bare lovforslaget, og så tænkte jeg, at det her da kan omgås. Så kan man jo have sådan en lille boligannonce et eller andet meget lille sted på en hjemmeside om, at man gerne vil sælge sin bolig, og så skal man ikke efterleve en bopælspligt. Det kunne være en nem måde at omgå det på. Altså, vi er inde på noget her, hvor der jo er nogle, som snor sig. Så når der bliver vedtaget lovgivning, er der jo sikkert nogen, der fortsat vil tænke, at de gerne vil have en bolig, der står til rådighed i København, og som så er her meget kort tid. Det er jo derfor, at problemet er opstået; det efterspørger nogle mennesker. Man kunne jo også vælge at besøge København og indlogere sig på et hotel. Det er jo en anden mulighed. Man behøver ikke at eje det sted, man sover. Man kan jo sådan set booke et værelse på et af hotellerne, hvor jeg har hørt, der er ledig kapacitet. **Spørger**: Det er fint nok, hvis man så går med på den præmis der; det er godt nok alt sammen. Men jeg er også nødt til at spørge om, hvordan vi så løser den problemstilling. Jeg har bare vanskeligt ved at se, hvordan man kan løse det. Man kan jo ikke forbyde folk at sætte deres bolig til salg. Og vi kan jo heller ikke diktere en pris på den bolig. Det ville blive rimelig omfangsrigt. Så det er mere et spørgsmål om, hvis nu Ordføreren har ret i den præmis, og det siger jeg ikke at han ikke har, hvad vi så skal gøre ved det. **Ordfører**: Jamen så har ordføreren lige bevist, at jeg har påpeget et hul i det lovforslag, som lige er blevet fremsat, og så er det jo, at udvalgsbehandlingen og spørgsmålene til ministeren skal afdække, om vi kan komme tættere på, at man ikke omgår loven ved bare sådan proforma at sætte sin bolig til salg for at omgå bopælspligten.
[123780] **Spørger**: Parti_F fremsætter i dag det her forslag, fordi vi mener, at Danmark skal tage kontrollen over vores egne grænser tilbage. Schengensamarbejdet har igennem årene vist sig at være en alvorlig hæmsko for vores evne til at sikre vores land og beskytte danskerne. Schengen pålægger os at begrænse grænsekontrol til midlertidige perioder og kun under ekstraordinære omstændigheder. Det betyder, at vi som nation ikke frit kan beslutte, hvornår vi ønsker grænsekontrol, eller hvordan den skal udføres. Det er i praksis Bruxelles og ikke Danmark, der bestemmer, hvordan vi beskytter vores grænser. Den her situation underminere vores suverænitet og er ganske enkelt uacceptabel. Vi har særlig under migrantkrisen i 2015 set konsekvenserne af Schengens manglende effektivitet. EU's ydre grænser har svigtet gang på gang, og byrden er landet hos de enkelte medlemslande, herunder Danmark. Illegale migranter, kriminalitet og smugling strømmer frit over grænserne, og Schengensamarbejdet har været ude af stand til at løse problemet. Samtidig hænger Schengen uløseligt sammen med Dublinforordningen, som i praksis har gjort Danmark til nettomodtager af asylansøgere fra andre EU-lande. Mens vi sender få tilbage, modtager vi mange flere, ofte på grund af manglende registrering i første lande eller på grund af juridiske hindringer. Den her uholdbare situation viser, at Schengen og Dublin ikke beskytter Danmark, tværtimod. Lande som Tyskland, Sverige og Frankrig har gennemført en naiv og uansvarlig udlændingepolitik, som har skabt enorme problemer for hele Europa. Det er på tide, at Danmark tager ansvar for sine egne grænser. Permanent grænsekontrol er ikke en luksus, det er en nødvendighed for at beskytte Danmark og sikre danskernes tryghed. Vi kan ikke længere lade Schengen stå i vejen for vores nationale sikkerhed, og derfor foreslår Parti_F, at Danmark udtræder af Schengen og genvinder kontrollen over vores egne grænser. Det handler om vores suverænitet, vores sikkerhed og vores fremtid. Tak for ordet. **Minister**: Tak for det, formand. Jamen tak til Parti_F. Det er jo meget forskellige forslag, vi får, og det her er nok lidt i den større ende af skalaen og drejer sig om, at Danmark skal udtræde af Schengensamarbejdet. Det er ikke noget, vi fra regeringens side kan støtte, og det er der flere grunde til. Først og fremmest er Schengensamarbejdet en meget vital del af EU-samarbejdet, og det er for mig at se også en grundlæggende forudsætning for Danmarks og Europas sikkerhed. Det vil få vidtrækkende konsekvenser for danskernes sikkerhed, hvis vi udtræder af Schengensamarbejdet. Det vil betyde, at vi ikke længere vil have adgang til at trække på en række vigtige informationsudvekslingssystemer, som vores myndigheder bl.a. bruger til at forebygge og efterforske terror og alvorlig, organiseret kriminalitet. Det gælder f.eks. det såkaldte Schengen Information System, som de nationale myndigheder og EU-landene bruger til at dele oplysninger om personer og genstande, der er involveret i terroraktiviteter. Systemet bliver også brugt til at udveksle oplysninger om afgørelser om tilbagesendelse og indrejseforbud, og det indeholder p.t. indberetninger om ca. 1,4 millioner personer, herunder 600 personer med indrejseforbud til Schengenområdet. Danmarks deltagelse i Schengen er desuden en forudsætning for særaftale som deltagelse i Europol, som giver Danmark adgang til Europols databaser. En udtrædelse af Schengen vil derfor også på den måde svække politiets muligheder for at bekæmpe terror og grænseoverskridende kriminalitet. Schengensamarbejdet er desuden en helt central del af Danmarks indsats for at bekæmpe irregulær migration. Vi har igennem de seneste årtier set en massiv indvandring til Europa, og den irregulære migration har været en medvirkende faktor hertil. De udfordringer, som Europa står over for, kræver, at vi tænker i nye løsninger. Jeg tror, at der er brug for et tæt og et stærkt samarbejde med vores europæiske naboer, hvis vi skal få kontrol med irregulær migration, og jeg mener, at en udtrædelse af Schengen i den sammenhæng vil betyde, at vi ikke længere vil kunne udveksle oplysninger med vores nabolande, bl.a. på visumområdet. Gennem Schengensamarbejdet har vi adgang til det såkaldte Visuminformationssystem, som indeholder information om over 5 millioner afslag på ansøgninger om visum i Schengenområdet. Det kan f.eks. være, at myndighederne i et EU-land har vurderet, at personer, der ønsker indrejse for at søge asyl eller for at arbejde uden arbejdstilladelse, og hvis de danske myndigheder ikke har adgang til den information, vil der være forøget risiko for, at sådanne personer tillades indrejse i Danmark. Det er også forventningen, at Danmark snart kan nyde godt af endnu et it-system på Schengenområdet, og det drejer sig om EU's ind- og udrejsesystem, det, der hedder EES, som registrerer alle personer, der krydser de ydre grænser, og dermed får vi et præcist overblik over, hvor mange personer der f.eks. opholder sig ulovligt efter udløb af et visum. Hertil kommer på sigt et nyt system for rejsetilladelser for tredjelandes statsborgere fra visumfri lande, det er det, man kalder ETIAS, og det system vil give mulighed for forhåndskontrol, som vi kender det fra det amerikanske ESTA-system. Dermed kan vi forhindre, at personer, der rejser med stjålne rejsedokumenter og udgør migrations- og sikkerhedsrisiko, i det hele taget sætter sig på et fly imod Danmark, altså forhindre dem i at komme om bord på flyet. Endelig vil en udtræden af Schengen indebære en betydelig forringelse af vilkårene for dansk erhvervsliv. Det skyldes, at der er en nær sammenhæng mellem EU's indre marked og Schengen. Permanent grænsekontrol ved alle lande-, luft- og søgrænser vil medføre forsinkelser og dermed forringe danske virksomheders konkurrenceevne på det indre marked. Hertil kommer, at andre Schengenlande også vil indføre permanent grænsekontrol mod Danmark, og det vil betyde, at danskerne fremover skulle kontrolleres ved grænsen, når de f.eks. krydser Øresundsbroen eller rejser på ferie til Spanien eller andre lande. Så vil en indførelse af permanent grænsekontrol i øvrigt også være uforenelig med det nordiske samarbejde, som er en vigtig prioritet for regeringen og tidligere regeringer, og det skyldes, at det vil være i strid med den nordiske pasunion, som siden 1950'erne har givet adgang til at rejse frit rundt mellem de nordiske lande uden at blive underkastet grænsekontrol. Vi har jo diskuteret mange beslutningsforslag fra Parti_Fs side, og nogle af dem er såmænd fornuftige nok, men her tror jeg altså, at man har søbet lidt lovlig meget i julegløggen, da man har skrevet det her. Som det nok fremgår, mener jeg, at det vil få ganske, ganske omfattende konsekvenser, ikke bare for vores økonomi som samfund, men også for tilstrømningen af migranter til Danmark. En udtræden af Schengen vil gøre det ekstremt svært for os at tilgå oplysninger, som andre EU-lande har indsamlet, og det vil gøre, at Danmark simpelt hen vil blive et smørhul, som folk, der bliver afvist i andre lande eller har været i andre lande, vil ønske at komme til, fordi man vil have nemmere ved det end i andre lande, som er i Schengen. Så jeg forstår faktisk ikke, hvorfor Parti_F fremsætter det her forslag. Jeg synes, det er meget svært at se, at der fra Parti_Fs perspektiv skulle være nogen fordele ved det. Tak for ordet. **Ukendt**: Hvis vi kunne føre en national kontrol med de mennesker, ville de personer jo ikke kunne komme hertil. Så det giver jo ingen mening. Jeg synes egentlig, ministeren selv argumenterer for, hvorfor det her er et godt forslag, nemlig at hvis vi gennemfører det her forslag, vil det betyde, at andre europæiske lande også vil indføre indre grænsekontrol, og dermed vil der i andre europæiske lande også være en interesse, hvad jeg egentlig forudsætter der allerede vil være på forhånd, i at udveksle informationer via Schengeninformationssystemet eller et andet fælles system. Det er jo en mærkelig logik, at vi ikke kan føre grænsekontrol internt i de europæiske lande, samtidig med at vi ikke kan udveksle information om kriminelle på tværs af landegrænser. De to ting er jo ikke logisk forbundne på nogen som helst måde. Det her er et forslag, der vil sikre, at Danmark helt selv ville kunne kontrollere dem, der kommer ind over den danske grænse, og at det ikke skal være op til nogle bureaukrater i Bruxelles at beslutte, hvornår Danmark kontrollerer dem, der kommer ind over den danske grænse. Det er selvfølgelig sund fornuft. **Minister**: Det kan godt være, at Parti_Fs ordfører synes, det er mærkeligt, at det er sådan, at det at dele informationer om migranter, der kommer til Europa, kan man kun, hvis man er med i Schengen, men det er nu engang sådan, at Schengensystemet er. Man kan kun tilgå de oplysninger i de forskellige elektroniske systemer, hvis man er en del af Schengen, ligesom at man jo heller ikke bare kan være med i Dublinsamarbejdet, hvis man ikke er en del af Schengen. Det kræver alle mulige forudsætninger og særaftaler osv. at komme ind i det. Så det kan jo godt være, at man i Parti_F synes , at det er mærkeligt, men det er jo virkeligheden. Jeg kan da ikke som ansvarlig minister på det her område stå og sige, at nu melder vi os ud af Schengen, med den konsekvens, at de millioner af oplysninger om tidligere migranter, om folk, der har søgt om opholdstilladelse på forskellig vis i Tyskland, Frankrig og andre lande, som vi faktisk har tilgang til i dag, plus det efterforskningsarbejde, som Rigspolitiet og andre myndigheder tilgår som en del af Schengen, smides på gulvet, fordi man fra Parti_Fs side ønsker grænsekontrol. Det er da helt uproportionalt. **Spørger**: Så det er en underlig cirkelslutning, for alt det efterforskningsarbejde, der er brug for, også på tværs af landegrænser, er jo konsekvensen af den åben dør-politik, som Schengen er forudsætningen for; så det giver ingen mening. Så siger ministeren, at risikoen så kan være, at vi ryger ud af Dublin. Ja, det ville da også være dejligt. Danmark modtager netto flere migranter gennem Dublin, end vi sender hjem gennem Dublin. Så jeg ved ikke, hvorfor Parti_A er så store tilhængere af den her liberale åben dør Merkel  wir schaffen das-udlændingepolitik, hvor man bare byder alt og alle, der kommer og spørger om asyl, velkommen. Det er vi ikke Parti_F. **Minister**: Jeg bider ikke på den der Merkelmadding, som ordføreren smider ud. Jeg vil bare sige, at Parti_F ikke skal ønske sig, at Danmark som det eneste land ikke er med i Dublinsamarbejdet. Parti_F skal ikke ønske sig, at alle, der bliver afvist som flygtninge i Tyskland og Sverige og Finland og Polen og Holland og Frankrig, efterfølgende har lov til at komme til Danmark. Konsekvensen af at træde ud af Dublin er jo, at man efterfølgende får en chance nr. 2 for at komme og søge asyl i Danmark uden afregning, hvor det i dag er sådan, at hvis man først søgte i et land, kan man ikke komme her. Det ville være meget omkostningsfuldt for Danmark.
[86049] **Minister**: Tak. Også til dette lovforslag er jeg vikar for justitsministeren, der ikke har mulighed for at deltage. Jeg vil gerne starte med at takke ordførerne for den positive modtagelse af lovforslaget. Jeg er glad for, at vi er enige om, at kriminalitet og stofmisbrug hænger sammen, og at det derfor er vigtigt at bryde den spiral og hjælpe de indsatte til et stof- og kriminalitetsfrit liv. På den baggrund har lovforslaget til formål at udvide det nuværende tilbud om social stofmisbrugsbehandling, sådan at det ikke blot gælder indsatte i landets fængsler, men også i arresthusene. Dermed kan både indsatte i fængslerne og varetægtsarrestanter i arresthusene tilbydes en mere effektiv og intensiv social stofmisbrugsbehandling, der er fokuseret og koordineret. Lovforslaget forudsætter herudover, at der sker en generel styrkelse af det nuværende tilbud om social stofmisbrugsbehandling i kriminalforsorgens institutioner, så behandlingen så vidt muligt modsvarer den, der tilbydes af kommunerne i dag. Endelig indebærer forslaget en forbedring af koordineringen af det fortsatte behandlingsforløb fra indsættelsen i en af kriminalforsorgens institutioner og til behandlingen i kommunalt regi i forbindelse med løsladelsen eller ved overførsel til en anden institution, hvor behandlingen kan videreføres. Samtidig er det vigtigt at sikre personalet i fængsler og arresthuse. Lovforslaget forudsætter derfor, at social stofmisbrugsbehandling kan begrænses, afslås eller helt afbrydes, hvis afgørende sikkerheds- eller ordensmæssige forhold taler imod det. Det kan f.eks. være, når en indsat er til fare for personalet eller sine medindsatte. Lovforslaget ændrer ikke ved, at udvisningsdømte eller administrativt frihedsberøvede udlændinge ikke tilbydes social stofmisbrugsbehandling, medmindre helt særlige forhold gør sig gældende. Social stofmisbrugsbehandling er rettet mod at støtte den pågældende til et stof- og kriminalitetsfrit liv efter løsladelsen, så den pågældende kan vende tilbage til samfundet. Udvisningsdømte eller administrativt frihedsberøvede udlændinge har derimod ingen fremtid i Danmark, men skal derimod vende hjem til deres hjemlande. Det er en kerneprioritet for regeringen at forhindre og forebygge kriminalitet ved at bekæmpe og behandle de underliggende årsager til den, og derfor er lovforslaget et vigtigt skridt på vejen. Med de ord vil jeg endnu en gang takke ordførerne for deres indlæg, og vi ser frem til den videre behandling. Jeg kan høre, at der er et par spørgsmål på vej, og dem skal vi selvfølgelig nok få svaret på hurtigst muligt. **Ukendt**: Tak til ministeren for indlægget. Ministeren siger, og det er vi enige i i Parti_F, at udvisningsdømte ikke skal i gang med denne her stofmisbrugsbehandling, som man jo også må sige er ret dyr for samfundet. I og med at man er udvist, skal man hjem. Ministeren siger, at der kan være nogle tilfælde, hvor det alligevel vil være sådan, at man tilbyder stofmisbrugsbehandling til udviste. Kan ministeren sige noget om, hvad det skulle være for nogle tilfælde? Umiddelbart kan jeg ikke se dem for mig. Hvorhenne skulle behovet være for dette? **Minister**: Det er rigtigt, at det allerede i dag er sådan, at udvisningsdømte eller administrativt frihedsberøvede udlændinge ikke tilbydes social stofmisbrugsbehandling, medmindre helt særlige forhold gør sig gældende. Den regel tænker vi også skal videreføres, og de helt særlige forhold kan være, at nogen får en meget lang straf. Det vil altid være op til kriminalforsorgen og behandlingspersonalet konkret at vurdere, hvad der må siges at være en lang straf, altså lang tid, og det må ske på baggrund af en individuel vurdering. Men udgangspunktet er, at de i dag ikke kan komme i betragtning til vederlagsfri social stofmisbrugsbehandling, hvis de frihedsberøves under 6 måneder. Så det vil sige, at man ved meget lange straffe efter en konkret og individuel vurdering kan igangsætte den her sociale stofmisbrugsbehandling. **Ukendt**: Man kan altid diskutere, om det skal være muligt i tilfælde af en meget lang straf. Jeg vil sige, at vi i Parti_F er meget skeptiske over for, at man investerer i nogen, der er udvisningsdømt, og den såkaldt lange straf, som ministeren taler om, bør så afsones i hjemlandet. Hvis man ikke er dansk statsborger, var det jo bedre, at vi fik de pågældende hjem for at afsone og modtage stofmisbrugsbehandling, i stedet for at vi bruger rigtig mange skattekroner på det. Jeg kunne godt tænke mig at spørge ministeren om de varetægtsfængslede, for de varetægtsfængslede er jo ikke varetægtsfængslet i ret lang tid, samlet set. Så hvad taler for, at regeringen i nogle tilfælde her vil tilbyde stofmisbrugsbehandling til udviste, der jo som sagt kun er i varetægt i en relativt kort periode? Det siger lidt sig selv med ordet varetægtsfængsling. **Minister**: Det er jo lidt forskelligt, hvor lang tid folk er varetægtsfængslet, og det er også derfor, at vi ikke har en generel regel om, at det, når man får en dom på 6 måneder, automatisk udløser social misbrugsbehandling. Det vil altid være en konkret vurdering, og den skal handle om de pågældendes individuelle situation og behov. Jeg tror, det er fornuftigt at holde fast i både den almindelige stofmisbrugsbehandling, f.eks. i form af metadon, men også i en mulighed for, at der for folk, der skal sidde lang tid, kan være en social stofmisbrugsbehandling – også af hensyn til de institutioner, de er på, de medindsatte, og det personale, der er der.
[79845] **Spørger**: Parti_B har som bekendt tilsluttet sig klimaloven, som binder Danmark til et 70-procentsreduktionsmål, og det er jo langt mere, end der er i Parisaftalen med de 40 pct., der ligger der. Nu skal partierne bag klimaloven så snart forhandle om klimahandlingsplanen og blive enige om, hvordan Danmark skal nå det her reduktionsmål, og ikke mindst hvad prisen bliver. Kan Parti_B tilslutte sig klimahandlingsplanen, hvis det viser sig, at den vil hæmme den økonomiske vækst og koste danske arbejdspladser? **Ukendt**: Jeg tror, at det, der er vigtigt at gentage i den her forbindelse, er det, jeg sagde før til Taleren, om, at det skal være ægte grønt. I det ligger altså også, at Danmark fortsat skal være et foregangsland. Og når jeg siger det som noget meget, meget afgørende, er det, fordi vores rolle i den grønne omstilling dels er at levere teknologi og knowhow til resten af verden, dels at være det gode eksempel. Der er mange, der fremhæver, at vores lille udledning bare er en dråbe i havet osv., jo, jo, men den argumentation køber jeg ikke. Vi kan være udstillingsvinduet, som viser verden vejen til den grønne omstilling, som viser, at det er muligt at have et godt samfund med velfærd, velstand og muligheder, men samtidig have den grønne omstilling. Det er Danmarks allervigtigste opgave i det her. **Ukendt**: Jeg skal stadig vende mig til, at man, når man stiller spørgsmål, får svar på alt muligt andet, men lad det nu ligge. Parti_Bs formand, Taleren, gentog i forbindelse med sit partis landsmøde i november, at Parti_B vil hæve de offentlige udgifter med 20 mia. kr. i de kommende år. Det skurrer lidt i mine borgerlige ører, og jeg er derfor nødt til at spørge: Er Parti_B enig i, at det, når man øger det offentlige forbrug, dæmper den økonomiske vækst, hvilket gør danskerne relativt fattigere, end hvis det offentlige forbrug havde været holdt i ave, og er det ikke en lille smule økonomisk uansvarligt og i virkeligheden en ikkeborgerlig vej, Parti_B dermed bevæger sig ud ad? **Ukendt**: Nej – og det ville være fristende bare at stoppe her, for Taleren efterlyste før klare svar fra min side. Vi har leveret på vores velfærdsløfte. Vi har sagt: Når der kommer flere ældre, når der kommer flere børn, skal økonomien følge med. Og det er klart, at en stigning i det offentlige forbrug forudsætter, at der også er en stigning i den private del, altså der, hvor regningerne skal betales. Råderummet sikrer på grund af den ansvarlige økonomiske politik, der er blevet ført i de seneste år, at vi har råd til de ting, at vi har råd til at følge med den demografiske udvikling. Det er det, vi siger vi skal. Vi siger ikke, at man skal gøre alting på den samme måde. Vi vil gerne gøre det klogere, og det skal man kunne, hvis man skal prioritere andre ting også.
[108229] **Spørger**: Tak for det. Jeg vil sådan set indlede med at sige, at jeg er enig med de to ordførere i, at der også i fremtiden kommer til at være enormt store udfordringer med indvandringen i Danmark, men det er slet ikke det, jeg vil spørge om. For nu har Ordføreren lige sagt, at hun ønsker at bakke op om det forslag til vedtagelse, som Parti_F har fremsat, og det er ikke sikkert, jeg kan huske, præcis hvad der blev sagt, men det var noget med permanent grænsekontrol nu. Jeg tror, det var noget i den dur. Nu så jeg bare lige, at Ordføreren her i valgkampen var nede at besøge Tønder, hvor hun gik på gågaden og delte foldere ud og så blev spurgt ind til, hvad man skal gøre ved grænsekontrollen, som er en udfordring for dem, der bor og lever dernede, og Ordføreren sagde, og jeg citerer: Vi vil gerne have grænsekontrol, men det skal ikke genere pendlerne, vi må kunne finde en klogere løsning. Så vil jeg bare spørge, om den klogere løsning er at indføre permanent grænsekontrol. **Ordfører**: Ja, det er det, og det sagde jeg sådan set også i valgkampen. Det er helt afgørende, at vi får en permanent grænsekontrol, og at vi dermed også får en smidigere løsning for de mennesker, der bor i grænselandet. Det, vi ser i dag, er jo en midlertidig grænsekontrol, som ikke har den fornødne effekt, men som samtidig generer en masse mennesker, der bor i området. Jeg er fuldstændig overbevist om, at man kan gøre det lettere for de pendlere, der bor i området, og samtidig gøre det umuligt for migranter at komme ind og søge asyl og meget, meget svært for kriminelle at komme ind og dermed også svært for kriminelle at rejse ud af Danmark. Vi har jo stået fadder til det forslag, som er blevet til virkelighed nu, nemlig at vi har en udrejsekontrol i Danmark. Det har vi, og det har vi foreslået og fået indført, fordi vi jo ser et problem i, at der også er tyvekoster, der bliver fragtet ud af Danmark, uden at det har konsekvens, og uden at nogen bliver stoppet ved grænsen. Så ja, vi ønsker en permanent grænsekontrol, og vi ønsker, at der deri også ligger en løsning på, hvordan man håndterer spørgsmålet for de mennesker, der bor i grænselandet. **Spørger**: Tak for det. Jeg er jo meget, meget enig i, at vi skal have en smidig grænsekontrol. Det er jo netop derfor, at det, jeg har stået og forsvaret, er nogle kloge løsninger, hvor man bruger moderne teknologi og stadig fastholder en kontrol med grænsen. Jeg er bare ikke helt sikker på, at jeg forstår det, som Ordføreren siger. For man skal både have grænsekontrol, altså hermetisk lukkede grænser, og så samtidig have en smidig ordning for de folk, der bor i grænselandet. Nu var vi jo inde på det før, hvor Ordføreren havde lejlighed til at stille spørgsmål, og der var alle mulige konkrete idéer, man kunne komme på, til, hvordan det skal se ud. Så måske Ordføreren kan forklare, hvordan den smidige ordning skal fungere for de folk, der bor, lever og arbejder i grænselandet, når der er en permanent grænsekontrol og hermetisk lukkede grænser. **Ordfører**: Jamen der er forskel på permanent grænsekontrol og så hermetisk lukkede grænser. Jeg tror ikke, der er ét parti i Folketinget, der ønsker hermetisk lukkede grænser. Det ville jo svare til Østtyskland frem til 1989. Altså, danskerne skal kunne rejse ud, og folk, der har ret til at være i Danmark, skal kunne rejse ind. Men det skal ikke være en ret at komme hertil og søge asyl, og de mennesker, der kommer til grænsen, og som ikke har ret til at komme ind i Danmark, skal stoppes ved grænsen, og den ordning skal være permanent. Den skal ikke forhandles fra år til år eller hvert halve år, eller hvor ofte man nu kan finde på den slags.
[92545] **Ordfører**: Mange tak. Jeg er her på vegne af Marcus Knuth i dag og læser op af hans ordførertale. Mange tak til Parti_F for at rejse en relevant diskussion. Hvis man alene ser eftervederlaget som et økonomisk sikkerhedsnet for fratrådte byrådsmedlemmer og regionsrådsmedlemmer, kan det virke urimeligt, at der ikke sker modregning af lønindkomst i eftervederlag. Det er jo også, hvad vi Parti_D skriver i vores beretning med Parti_B og Parti_A den 11. februar i år om vederlag for borgmestre og regionsrådsformænd. Desuden skriver vi, at man er nødt til at se på aflønningerne af politikerne som en samlet pakke i form af vederlag, eftervederlag og pension. Jeg mener sågar også, at der har været en arbejdsgruppe, der har set på de samlede forhold. Derfor mener vi ikke, at man kan se på eftervederlaget som et isoleret emne. Såfremt ministeren ønsker at indkalde til møde om de samlede forhold, møder vi Parti_D meget gerne op. Det ville være relevant i forhold til både borgmestre og regionsrådsformænd, der arbejder på fuld tid, samt for menige byrådsmedlemmer, regionsrådsmedlemmer og udvalgsformænd. Derfor kan vi ikke bakke op om beslutningsforslaget, som det ligger her, men vi tager meget gerne et møde med ministeren om den samlede pakke for vederlag, eftervederlag og pension. **Spørger**: Tak for talen. Det, jeg egentlig bare gerne vil spørge til, er sådan en helt banal betragtning, i forhold til om noget er rimeligt. Jeg køber, at man kan sige, at der er en samlet pakke her – altså at man får en eller anden samlet betaling for det job, man nu gør. Men hvis man nu har været borgmester i x antal år og ikke er det mere, hvorfor er der så to forskellige regler, afhængigt af om man går videre i f.eks. et folketingsarbejde eller bliver minister eller man går ud i en privat virksomhed og får den samme løn, som man måske får som minister? Hvorfor skal det være forskelligt? **Ordfører**: Det er jo et rigtig godt spørgsmål. Tak for det. Det er jo sådan, som min kollega fra Parti_G sagde før, at der er borgerligt ombud eller et folkevalgt ombud, som vi herinde er en del af. Vi har jo netop angrebet det her og venter sådan set bare på, at ministeren indkalder til møde. **Ukendt**: Så vil jeg egentlig bare supplere med at spørge, om ikke Parti_D så vil gå forrest i at insistere på, at regeringen får indkaldt til det der møde. For nu har I, et flertal, lavet en beretning for 2 måneder siden, og så vidt jeg har hørt – det kan være, jeg har hørt forkert – lyder det ikke, som om der er indkaldt til noget som helst endnu. Så vil Parti_D presse på for, at det bliver lige om lidt? **Spørger**: Det kan jeg love dig for at jeg vil bringe videre til ordføreren på området. Tak.
[92213] **Minister**: Tak for det. Jeg tillod mig at undlade at spritte af, fordi jeg vidste, at det var mig, der skulle stå her igen; så kunne vi da spare både lidt tid og lidt sprit. Jeg skal nok spritte af, inden den næste aktør kommer op. Med forslaget ønsker forslagsstilleren at hjælpe ufrivilligt barnløse med at få et barn ved at legalisere frivillige surrogataftaler efter den canadiske model. Jeg har stor medfølelse med de par, der brændende ønsker sig et barn, men som ikke kan få deres ønske opfyldt ad naturens vej. I den situation vil barnløse gøre meget for at få børn, og nogle vil gøre alt. Det tror jeg at vi alle har en stor forståelse for, ligesom jeg er helt med på, at forslaget om at legalisere surrogataftaler er båret af et sympatisk ønske om at hjælpe ufrivilligt barnløse. Når det er sagt, kan regeringen ikke støtte forslaget. I forslaget skriver forslagsstilleren: »Kan man som par af den ene eller anden grund ikke få børn, så er der ingen hjælp at hente i form af rugemødre. Det bør vi lave om på.« Det er jeg ikke enig i, og det er regeringen ikke enig i, og så kunne min tale jo slutte her. Nu brugte vi lang tid på den foregående debat, og så kunne vi spare tiden, men det skal jeg nok lade være med, for så sort-hvidt er spørgsmålet om rugemoderskab jo ikke. Det er mere nuanceret, og det er et spørgsmål, hvortil der knytter sig en lang række alvorlige etiske dilemmaer. Det gælder særlig, når vi taler om kommercielt rugemoderskab, men det gælder også ved såkaldt altruistisk rugemoderskab, altså den form, der er båret af ønsket om at hjælpe. At bære et barn i sin mave i 9 måneder for at give det væk efter fødslen kan ikke sammenlignes med f.eks. at donere sæd eller æg. Der er altid fysiske risici ved graviditet og fødsel, også i et velstående samfund som det danske. Og hvad nu, hvis rugemoren fortryder? Så kan der måske opstå spørgsmål om, hvem der har ret til barnet. Dertil kommer de særlige etiske problemer, når der er betaling involveret, nemlig risikoen for, at kvinder i en sårbar økonomisk trængt situation udnyttes af velhavende barnløse par, ligesom der er risiko for, at børn bliver en handelsvare – noget, man kan købe. Det er baggrunden for, at vi i Danmark har meget restriktive regler, hvad angår rugemoderskab. Det er således ikke muligt at indgå en juridisk gyldig surrogataftale om, at en kvinde føder et barn, som hun efterfølgende bortadopterer til en anden. Det er også ulovligt for sundhedspersoner at bistå med befrugtning, hvis der er tale om rugemoderskab, ligesom en tredjepartsformidling af kontakt mellem barnløse par og rugemødre er strafbart. Forslaget om udvidelse af adgangen til frivillige surrogataftaler efter canadisk forbillede vil ændre de danske regler. Med forslaget ønskes bl.a. at give mulighed for, at en tredjepart kan formidle kontakt mellem barnløse og altruistiske rugemødre. Det præciseres i forslaget, at det kan ske, så længe rugemoren ikke modtager vederlag, men kun får dækket de faktiske udgifter ved graviditeten og fødslen. Men har vi først åbnet for adgang til at formidle surrogataftaler, hvor surrogatmoren ikke modtager vederlag, kan det i praksis også åbne for, at der kan formidles surrogataftaler med vederlag, fordi det ganske enkelt vil være for let at omgå et forbud mod vederlag. Det betyder, at der er risiko for, at børn bliver en handelsvare, hvor virksomheder mod betaling vil kunne tilbyde at finde egnede surrogatmødre. Samtidig vil vi fjerne beskyttelsen af kvinder, der er i en sårbar eller vanskelig økonomisk situation, i forhold til at blive udnyttet. Jeg ved godt, at forslaget alene er rettet mod surrogataftaler, hvor surrogatmoren ikke modtager vederlag, men i praksis vil det efter min klare overbevisning være meget vanskeligt at håndhæve et forbud mod kommercielle surrogataftaler. Det skyldes, at vi i virkelighedens verden ikke har mulighed for effektivt at sikre, at en surrogatmor ikke modtager vederlag, men kun modtager betaling, der alene dækker hendes graviditetsudgifter. Forslaget vil derfor reelt åbne for kommercielle surrogataftaler. Det ønsker regeringen ikke. Vi ved fra andre lande, der tillader kommercielt rugemoderskab, at der er surrogatmødre, som kommer fra lavindkomstfamilier. Deres primære motiv til at deltage i en surrogatordning er økonomi. De ser surrogataftaler som en indtægtskilde. Det er især her, der er risiko for udnyttelse. Eksempelvis viser en undersøgelse fra Ukraine, hvor kommercielt rugemoderskab er lovligt, at mange rugemødre opfatter rugemoderskabet som et arbejde og definerer klinikkerne og de tiltænkte forældre som forretningsforbindelser. Jeg mener, at vi vil bevæge os ud på et skråplan, hvis vi i Danmark tager skridt i den retning. Børn er ikke og skal ikke være en handelsvare. Indien er et andet land, der indtil for ganske nylig tillod kommercielt rugemoderskab, men for et år siden, i marts 2020, forbød landet kommercielle surrogataftaler, bl.a. for at undgå, at fattige indiske kvinder bliver udnyttet af velhavende par fra udlandet. Vi går som samfund langt for at hjælpe ufrivilligt barnløse med at få et barn, f.eks. gennem fertilitetsbehandling. Her bliver mulighederne hele tiden bedre og bedre. En tidligere regering indførte brugerbetaling for fertilitetsbehandling, men den blev afskaffet af en senere regering, som jeg synes gjorde det rigtige og kloge. Ud over fertilitetsbehandling og den hjælp, man kan få i vores sundhedsvæsen, er det også muligt at hjælpe udsatte børn gennem både national og international adoption, og på den måde kan man sammen skabe en familie og få et barn. Jeg anerkender og forstår ønsket om at få børn, men prisen for at hjælpe barnløse må ikke blive for høj. Det mener jeg at den kan blive, hvis vi udvider adgangen til surrogataftaler, som beslutningsforslaget her lægger op til. Over for et etisk dilemma, der på den ene side består i at afhjælpe barnløshed og på den anden side undgå risiko for, at børn bliver en handelsvare og sårbare kvinder udnyttes, er jeg ikke i tvivl. I det dilemma står jeg altid på børnenes side og på de sårbare kvinders side. Vi skal ikke have en lovgivning på området her, der åbner op for en reel mulighed for ukontrollerbart rugemoderskab mod betaling med en fare for, at vi herhjemme risikerer at gøre børn til en handelsvare og risikerer at udnytte kvinder for at afhjælpe barnløshed. Derfor mener regeringen ikke, at vi i Danmark skal udvide adgangen til at indgå surrogataftaler, heller ikke selv om rugemoren ikke modtager vederlag, og derfor kan regeringen ikke støtte beslutningsforslaget. **Ukendt**: Det tror jeg simpelt hen er det mest absurde ministersvar, jeg har fået i 16 år. Ministeren bruger som hovedargument imod forslaget noget, som ikke er en del af forslaget, men som måtte være sket i Ukraine og Indien, og som ikke er en del af den canadiske model, som vi foreslår at lave en parallel til i Danmark. Det er jo helt absurd. Det er jo fair nok. Altså, vi er jo sådan set enige i ministerens modstand imod noget, der ikke er i forslaget. Det er vi så enige om, men kunne vi så ikke diskutere lovforslaget? Det er jo fair nok, at man er uenig i forslaget, men man må da have nogle argumenter. Det er da alligevel imponerende, altså, ros for at stå og indrømme fra talerstolen, at man argumenterer imod noget, der ikke er en del af forslaget. Men jeg synes, det er noget absurd og en lidt stedmoderlig behandling i forhold til de mennesker, som jo faktisk gerne vil være forældre, og som ikke kan blive det med de regler, der gælder i dag. **Minister**: Jeg var lige ved at sige, at jeg da er helt stolt, hvis Spørgeren skal slutte på toppen og jeg kan få lov til at være den, der leverer det mest absurde, han har hørt i 16 år i Folketinget. Det tænker jeg er lidt af en bedrift – ikke for at sige, at jeg har mange kolleger herinde, der siger absurde ting fra talerstolen, for det oplever jeg nu ikke. Jeg synes jo, jeg i min tale ret konkret redegjorde for, hvorfor vi er bekymrede for det her forslag. Det er vi, fordi det reelt vil åbne op for kommercielt rugemoderskab, og risikoen for det, fordi det vil være så svært at efterprøve og håndhæve forbuddet, hvis man laver den åbning, der bliver lagt op til her. Det er så principielt, at børn ikke skal være en handelsvare, og at vi skal beskytte de sårbare kvinder, der kan blive udnyttet af det her. Og når jeg fremhæver erfaringerne fra andre lande, er det jo, fordi vi kan se, hvilke problemstillinger der faktisk er de steder, hvor man har taget skridtet fuldt ud. Jeg mener, at man med det her forslag bevæger sig derhenimod, og det ønsker vi ikke. **Ukendt**: Vi hører ofte udtrykket: lande, vi normalt sammenligner os med. Jeg kan forstå, at regeringen nu mener, at det er Indien og i Ukraine, hvor jeg mener, at Canada er på et måske lidt mere sammenligneligt niveau med et land som Danmark. Og sådan kan man jo se verden så forskelligt. Men jeg synes jo, at vi skulle prøve at tage andre moderne lande, progressive lande, i verden og se på, hvordan de gør det, hvordan de løser nogle af de problemer, der er med, at mennesker ikke kan få lov til at blive forældre. For sandheden er jo, at det problem, som ministeren siger vi ikke hegner ind, afleverer vi så bare til udlandet, for de børn vil jo blive hentet i udlandet med de regler, der er nu. **Minister**: Jamen jeg kan også pege på studier i USA om amerikanske surrogatmødre, studier, der peger på, at de også her overvejende kommer fra lavindkomstfamilier, hvor økonomien er det primære motiv til at være surrogatmor. Så jeg tror, at når jeg fremhæver Indien, er det, fordi man faktisk for et år siden dér meget aktivt besluttede, at man ikke ville have kommercielle surrogatmødre. Jeg tror, der findes et konkret citat fra en repræsentant fra den indiske regering, der lød lidt hen ad, at de indiske surrogatklinikker var blevet babyfabrikker for de rige, der snyder fattige kvinder til at indgå aftaler, de ikke fuldt ud forstår – og det er jo, synes jeg, noget, vi skal lytte til.
[121115] **Spørger**: Det er jo altid lidt som at være vidne til sådan et loppecirkus at høre på Parti_A og Parti_J skubbe ansvaret rundt, i forhold til hvem der har ansvaret for, at de udvisningsdømte på Kærshovedgård, eller hvorend de nu måtte sidde, terroriserer lokalsamfundet og civilbefolkningen på daglig basis. Altså, er det ikke sandt, at det kun er Parti_F, der har en reel løsning til, hvordan vi sikrer, at de her mennesker ikke kan terrorisere lokalbefolkningen, nemlig at vi sætter lås og slå på de her udrejsecentre? Hvorfor er det, at vi står og har en stor, forkromet debat om kompensationsordninger til naboer, der bliver terroriseret i dagligdagen, i stedet for bare at sige, at hvis du er terrordømt, hvis du er voldtægtsdømt, hvis du er bandedømt, skal du ikke have ret til at vade frit rundt i Danmark? Hvorfor er det, at Parti_J ikke bakker op om Parti_Fs løsning, nemlig at sætte lås og slå på det her udrejsecenter? **Ordfører**: Det er, fordi præmissen om, at man har en løsning ved at sige, at der bare skal lås og slå på, render ind i den lille problemstilling, at vi også bliver nødt til at forholde os til konventionerne. Man kunne jo eventuelt teste det ved en domstolsprøvelse, ved EU-Domstolen eller sådan noget. Men indtil man kan være tryg ved, at vi overholder konventionerne, er konventionerne på godt og ondt bare noget, vi som lille land bliver nødt til at forholde os til. Vi risikerer ved ikke at overholde dem bare at blive en central for en masse flere udlændinge. Det er der, hvor præmissen i Parti_Fs løsning ikke rigtig holder. I forhold til det med, at vi som Folketing har en pligt til at sikre, at danske statsborgere ikke bliver terroriseret af folk, som vi ikke ønsker at have har, deler jeg fuldstændig Parti_Fs frustration. Jeg tror bare ikke, løsningen er, at vi uden ændringer af konventionerne sætter en hængelås på derovre. Jeg tror, det bliver kortvarigt, og jeg tror, det nok ville skade os mere, end det ville gavne os, hvis vi gjorde det uden at få ændret konventionen. **Spørger**: Jeg er glad for, at Ordføreren nævner konventionerne, for det illustrerer jo virkelig forskellene på Parti_F og Parti_J, nemlig at Parti_F til enhver tid sætter danskernes tryghed og sikkerhed i deres eget land over hensynet til internationale konventioner, og, som Ordføreren bekendtgør her, sætter Parti_J altså hensynet til konventionerne over vores muligheder for at sætte de her udvisningsdømte kriminelle bag lås og slå. Det ærgrer selvfølgelig os i Parti_F, men jeg synes, det er vigtigt at formidle til befolkningen, at Parti_F er det eneste parti, der ønsker at låse de her udvisningsdømte kriminelle inde bag lås og slå. **Spørger**: Nej, jeg tror bare, at Parti_F er det eneste parti, som lukker øjnene for, at resultatet af ikke at holde konventionerne ville være, at der ville komme flere udlændinge til og ikke færre. Det er jo det, som Parti_F gør. For hvis du sætter lås på og bryder konventionerne, så bliver vi endestation for alle dem, som ikke får plads andre steder. Det er selvfølgelig ikke så nemt at kommunikere på fire linjer ud til sine vælgere, men virkeligheden er, at det, som Parti_F gør, er at svigte deres vælgere mere, end de gavner dem. De lover dem guld, men de får ingenting. Virkeligheden er, at løsningen findes i konventionerne, og det behøver Parti_F bare at være med til at finde en løsning på. Men selvfølgelig er overskrifter nemmere.
[108608] **Spørger**: Det er til kommentaren om, at aftalepartierne bør være klar over, hvad de har aftalt. Så må man jo nogle gange holde sig til det skriftlige, og hvad der står i de forskellige økonomiske oversigter, og der står netop ikke, at der er noget provenu for staten ved det her. Så for os, der ikke har siddet i lokalet eller kun har været med sporadisk, er det jo svært at udtale os om andet, end hvad der i hvert fald ligger som tekst. Og af det, der ligger som tekst, fremgår det, at der ikke er noget provenu for statskassen. Så jeg vil gerne høre, om Parti_B ikke kunne se sig selv i, at man lavede en model, hvor det ikke var staten, der fik de penge, men hvor det måske var Landsbyggefonden, der beholdt de penge. For det er jo rigtigt, at når man giver en huslejenedsættelse, kan det godt være, at den skal modregnes i boligstøtten, men vi kunne jo godt beslutte her, at det provenu førte vi tilbage til Landsbyggefonden. Kunne Parti_B ikke se sig selv i det? **Ordfører**: Man er jo nødt til at se det her som en meget stor hjælpepakke. Der er lavet en inflationshjælp på 2,4 mia. kr., hvoraf det her er et element. Så jeg tror, at man skal være meget påpasselig med at tro, at man kan gå ind og lave små ændringer bestemte steder. Der er jo forskellige opfattelser af, hvad der er foregået i det forhandlingslokale, og jeg må sige, at jeg slet ikke har siddet med derinde. Men som jeg ser det, er der indgået en aftale, og der ligger nogle præmisser for den, og en del af det er altså, at når man sænker en husleje, bliver der også givet mindre i boligstøtte. Det plejer at være nogle helt almindelige principper, vi har. **Spørger**: Det princip forstår jeg også godt med den model, der er lagt op til her. Spørgsmålet er jo, om man skulle gå ind og snakke om provenuet og som minimum mødes i aftalekredsen og finde en fælles forståelse af, hvad man skulle bruge det her provenu til. Jeg vil så prøve at spørge på en lidt anden måde. Det her er jo en form for opkrævning blandt lejerne alene målrettet lejerne. Vi tager 80 mio. kr. af deres penge; det er en eller anden form for ekstra skat, de betaler. Kunne det ikke være meget fair, at i stedet for at det var en skat til staten, lod vi pengene føre tilbage til Landsbyggefonden? **Ordfører**: Sådan som jeg opfatter det, som spørgeren taler om, altså den boligstøtte, så er boligstøtte sådan set penge, der kommer fra staten til lejerne. Jeg tror altså, det kommer lidt an på, hvordan man ser det her, men jeg hører selvfølgelig det, som spørgeren italesætter.
[91856] **Spørger**: Jeg vil egentlig bare høre, hvad rækkevidden er i Parti_Gs synspunkter i forhold til det med, at man giver rabatter på bøder, hvis man betaler dem tidligere. Skal det også gælde for danske bilister, som bare kører i bil, altså som får en parkeringsbøde eller en fartbøde, hvor der, hvis man betaler den inden for 5 dage, skal være 50 pct. rabat? Eller hvad nu, hvis man betaler sin skat til tiden – skal man så have lavere skat? Eller hvad med ens daginstitutionsplads – hvis man betaler for den til tiden, skal man så også have halv pris på daginstitutionen? Der er jo noget, der her handler om retsbevidsthed i forhold til folk, som faktisk gør det, de skal, hvor nogen belønnes, altså får halv pris, fordi de ikke har gjort det, de skulle. Altså, kan Parti_G også godt se, at der er nogle principper i det her, som kommer til at skride, når man giver rabat på straf med det argument, hvor man siger, nå ja, men de overholdt jo ikke reglerne? Kan man ikke godt selv høre, at det skrider lidt? **Ordfører**: Nej, det kommer ikke til at skulle være et generelt princip, hvis Parti_G kunne få lov til at bestemme. Som jeg også sagde i min ordførertale, synes jeg, det er fint, at vi prøver det her af, hvis det er vurderingen, at det kan have en effekt på det her område omkring ulovlig parkering på rastepladser. Men jeg så også meget gerne, at vi fik en orientering og en status på det om et års tid, lige så vel som jeg så sent som i sidste uge bad ministeren komme med en status på, hvordan det ser ud med den faktiske inddrivelse derude fra Gældsstyrelsens og Færdselsstyrelsens side. **Spørger**: Det er altid klogt, synes jeg, også at få en evaluering ind, når det handler om sådan nogle ting, som man laver her, faktisk også når det har en principiel karakter. Så jeg vil egentlig høre Parti_G, om man vil være med på et andet forslag, hvor man laver sådan en revisionsklausul på det her, hvilket kunne være 1 år frem eller 2 år frem, for trods alt at få kigget på, om det så har haft den ønskede effekt. Kunne det så være noget, man kunne bakke om op? **Spørger**: Det afgørende for os er at få inddrevet de parkeringsafgifter, og jeg synes, det lyder fornuftigt at se på, om der skulle indskrives en revisionsklausul.
[112251] **Spørger**: Tak for en rigtig, rigtig god tale fra ordføreren, som jeg kan erklære mig en til en enig i, og også tak for det gode arbejde, som ordføreren, som også er formand for Det Udenrigspolitiske Nævn, har gjort for at få etableret den her kontakt til udvalgene på Færøerne og i Grønland. Vi havde et rigtig, rigtig fint møde i Nuuk, synes jeg personligt, hvor jeg deltog sammen med Det Udenrigspolitiske Nævn, og jeg er selvfølgelig også ærgerlig over, at der ikke er en opbakning fra Grønland til, at det kan fortsætte. Men som jeg forstår det, er der en opbakning fra færøsk side, og jeg synes stadig, vi skal prøve at finde ud af, om vi kan finde en eller anden løsning, hvor alle tre lande og parlamenter kan se sig i et eller andet samarbejde. Men kan man forestille sig, at man kan fortsætte samarbejdet på dansk-færøsk niveau nu, når der er et ønske om det fra færøsk side? **Ordfører**: Jeg kan selvfølgelig ikke tale på vegne af udvalget; jeg kan kun tale på egne vegne. Men jeg kan sige klart ja. Altså, hvis det ender i en situation, hvor det kun er Færøerne, jamen så synes jeg sagtens vi skal indgå i en dialog med Færøerne. Jeg ved, at vi er ved at sætte et møde op med min gode kollega fra Færøerne, og der vil det også være mit indspark, hvordan vi kan videreudvikle den rigtig gode dialog, vi havde allerede på vores møde i Nuuk. **Spørger**: Tak, og jeg er helt enig. Det glæder jeg mig også til at høre nærmere om. Så vil jeg også takke for, at ordføreren kommer ind på Færøernes forhold til EU og vores stærke ønske om en handelsaftale. Jeg tror næsten ikke, at jeg har stået i den her sal uden at nævne lige præcis det emne, og jeg tror, det er vigtigt, at vi hele tiden bliver ved med at løfte det op. Ordføreren nævner også, at vi kunne gøre noget mere parlamentarisk. Er det noget, vi ville kunne bruge Det Udenrigspolitiske Nævn til, f.eks. at løfte det spørgsmål, også i nogle fora, der ikke er fortrolige, og om nogle ting, vi så kan kommunikere udadtil? **Ordfører**: Jeg kan godt komme med et tilsagn om, at jeg i hvert fald personligt vil anbefale resten af Det Udenrigspolitiske Nævn, at vi decideret holder en høring omkring det her. Hvordan kan vi sætte fokus på det, og hvordan kan vi hjælpe til? Det vil være mit indspark til Det Udenrigspolitiske Nævn.
[79983] **Spørger**: Mange tak. Mit spørgsmål til ministeren lyder: Vil ministeren i lyset af Flyvevåbnets åbenlyse mangel på kampfly, når F-35 efter planen helt skal erstatte F-16, overveje, som U.S. Air Force har gjort det, at forlænge levetiden på det nødvendige antal af de bedst fungerende F-16-fly? **Minister**: Tak for spørgsmålet. Jeg er optaget af, at Danmark og danskernes tryghed og sikkerhed er i højsædet, og derfor er det også hævet over enhver tvivl, at Danmark fortsat skal have en kampflykapacitet, som kan løse opgaver herhjemme og kan løse opgaver ude i verden. Der sker meget ude i verden i de her år, og den sikkerhedspolitiske situation kan ændre sig fra dag til dag; det har vi ikke mindst set de seneste uger. Derfor vil jeg ikke definitivt afvise spørgerens ønske om at øge vores kampflykapacitet ved at forlænge levetiden for vores F-16-fly, men jeg vil samtidig sige, at det ikke er lige gjort. Det vil være både dyrt og vanskeligt at opretholde den danske kampflykapacitet med F-16-fly. Det vil stille store krav til infrastruktur og bemanding af både piloter og teknikere. For én ting er jo at flyve, en anden ting er hangarer, vedligeholdelse og alle de øvrige ting, som følger med at drive kampflyene. Forleden fejrede vi 40-årsfødselsdag for vores danske F-16-kampfly. De har gjort det godt, men når de har fløjet i 40 år, tror jeg heller ikke, at det er nogen flothed at sige, at de trænger til en udskiftning. Derfor har vi truffet valget om anskaffelsen af de nye F-35-kampfly. De første modtager vi i USA i starten af 2021, og der er allerede produceret dele til de første fly. Anskaffelsen af de 27 F-35-kampfly tager udgangspunkt i det nuværende ambitionsniveau for dansk kampflykapacitet. Det omfatter bl.a. opretholdelse af det nationale afvisningsberedskab, deltagelse i NATO's internationale operationer og bidrag til NATO's kollektive forsvarsopgaver med et kampflybidrag på højt beredskabsniveau. Derudover skal vi også kunne bidrage til NATO's air policing-missioner. Men som nævnt kan den sikkerhedspolitiske situation ændre sig med meget kort varsel. Derfor har jeg også den tilgang til at være forsvarsminister, at jeg ikke vil afvise noget definitivt, men med de nuværende planer for kampfly dækker vi de nuværende behov. **Spørger**: Jamen jeg takker ministeren for svaret. Jeg synes, det var et meget positivt svar, der blev givet, altså at man vil kigge på muligheden. Jeg vil sige, at jeg har stor glæde og fornøjelse af, at det går så godt for Terma-produktionen, at de faktisk kan hjælpe USA med at opgradere og optimere vores F-16-kampfly. Og der må være en grund til, at USA gør det. Jeg har i øvrigt erfaret, at Israel er på vej til gøre noget af det samme. Man siger, at de er så gode; det er muligt, at de har eksisteret i 40 år og har været i gang i 40 år – det har jeg også, men jeg holder mig stadig væk godt mange år efter. Altså, det er ikke nødvendigt at komme op at diskutere alder, hvis USA's luftvåben og Israels luftvåben – det er ikke de to ringeste luftvåben i verden – har fundet ud af, at det nok er en god idé at optimere F-16-fly. Parti_I, og det er det, vi så skal tage stilling til, er, at vi skal købe nye kampfly – 35 ekstra kampfly. Jeg synes, at med den udvikling, vi har, både i Arktis, i Baltikum, i Island, hvor vi er med i missioner rundtomkring, og også i stor stil med en ny overvågning i forhold til Grønland, måske i Søndre Strømfjord, måske Thulebasen, har vi ikke nok. Og jeg vil egentlig godt – jeg ved godt, det måske er lidt friskt – have ministeren til at erkende, at det nok ikke er nok, hvis vi vil det hele og mere til. **Minister**: Der er et gammelt ordsprog, der siger, at alder ikke betyder noget, medmindre man er en ost. Jeg vil også give spørgeren ret i, at de danske F-16-kampfly er i rigtig god stand. Det oplever jeg jo selv, når jeg er udeomkring i verden – så er der stor interesse for at købe de danske kampfly, fordi vi har vedligeholdt dem så godt. Men én ting er selve flyene, en anden ting er de faciliteter, som skal vedligeholdes rundt omkring dem, altså hangarer, som skal være til rådighed, mekanikerkompetencer, reservedele og også piloter. Og det er sådan set det, der vil være den største udfordring, såfremt vi skulle træffe beslutning. Men som jeg også sagde, sker der rigtig meget i fremtiden, og derfor bliver det heller ikke en definitiv afvisning fra min side; det vil bare være meget bekosteligt og en stor opgave at skulle opretholde F-16-fly. **Spørger**: Men det med vedligeholdelse giver jo sig selv, for selvfølgelig kræver det ekstra vedligeholdelse. Det vil det jo også gøre, hvis vi ender med at købe flere F-35-kampfly. Det er så det, jeg mener man bliver tvunget til at gøre. Hvis man lægger hele sin kapacitet over i F-35 – og det er i dem, vores piloter nu i stor stil bliver uddannet – kan vi jo ikke gøre det her, som vi gør, så må vi efter min opfattelse indse, at der kommer et tidspunkt, hvor vi simpelt hen ikke kan klare de opgaver, vi har. Jeg var selv med i forsvarsforliget, da vi vedtog beslutningen om kampfly, og ministeren sagde dengang, at der var tilstrækkeligt. Jeg tog nok fejl, for jeg tror bestemt ikke, at det er tilstrækkeligt. Jeg vil gerne have en bekræftelse på, at også flere F-35-kampfly vil kræve mere vedligeholdelse. Tak. **Minister**: Der er nok ikke nogen tvivl om, at F-35 stiller helt nye krav til vedligeholdelse. Så hvis man skal have faciliteterne, kapaciteten til at vedligeholde to forskellige flystel over en længere årrække, vil det være bekosteligt, og det vil være omfattende. Men jeg har altid kaffe på kanden, og min dør er åben for drøftelser, men det er ikke ligetil at have både F-16 og F-35 i gang på samme tid. **Spørger**: Men det lader til, at både USA's luftvåben og Israels luftvåben tænker på en anden måde. Det lader til, at de siger, at de her er altså gode nok, fordi de er blevet vedligeholdt så meget, som de er. Jeg er overbevist om, at de danske F-16-kampfly er nogle af dem, der er bedst vedligeholdt, og det er også derfor, ministeren, når hun kommer udenlands, oplever, at man faktisk gerne vil købe dem. Hvis USA kan, hvis Israel kan gøre det, hvorfor kan vi så ikke have de to kapaciteter, hvis det er nødvendigt? Jeg synes, det kunne være fint, hvis vi havde penge nok til at købe 10 nye F-35-kampfly, men det tror jeg ikke vi har med den situation, vi har i øjeblikket. **Minister**: Selv om jeg ikke er meget for at indrømme det, er det amerikanske forsvar noget større end det danske, og der er jo også noget her, der handler om volumen i forhold til, dels hvor mange flyvestationer man har, der huser kampflyene, dels hvilket set-up man har i forhold til det. Og der er altså nogle meget store omkostninger forbundet med både at have F-16 og F-35 i gang på samme tid – særlig når der vil være tale om et meget lille antal.
[107832] **Spørger**: Tak. Det er jo offentligt kendt, at partiet Parti_B har stået meget stejlt på hele det her spørgsmål om at hæve ydelserne til arbejdsløse indvandrere, og at partiet Parti_B også i den forrige regeringsperiode har været meget efter Parti_A på det her område. Derfor må man jo sige, i hvert fald som danmarksdemokrat, at det var noget af en overraskelse at se partiet Parti_B som en del af regeringen og også være med til lige præcis det her punkt omkring at uddele checks til arbejdsløse indvandrere. Derfor vil jeg høre, om ministeren deler den overraskelse, som vi har i Parti_J, over, at Parti_B er gået med til det her stik modsat det, man har kæmpet for. **Minister**: Der må jeg igen sige, at svaret er nej. Det her er ikke højere ydelser til arbejdsløse indvandrere. Det er inflationshjælp til nogle af de mennesker i det her land, der har mindst. Vi har ikke permanent hævet nogen ydelser, og vi har slet ikke med det her lovforslag givet et incitament til enten at blive i kontanthjælpssystemet eller at komme til Danmark fra udlandet, al den stund det er med tilbagevirkende kraft og det er en engangsydelse. Det er i en tid, hvor jeg i hvert fald har et billede af, at rigtig mange af vores fattigste børnefamilier landet over kan mærke prisstigningerne markant mere, end nogle af os andre kan. **Spørger**: Men, kære minister, hvordan hænger det sammen med, at Parti_As ordfører stod på talerstolen tidligere og sagde, at man skal yde, før man kan nyde? For når man giver den her check til arbejdsløse indvandrere, er det vel ikke et tegn på, at regeringen går ind for, at man skal yde, før man kan nyde. Det hænger jo ikke sammen. **Minister**: Jeg synes, det var et fremragende svar, som den socialdemokratiske ordfører, Spørgeren, gav, altså at vi i Parti_A og i hele regeringen går ind for, at ret og pligt hersker, at hvis man kan arbejde, skal man, og at hvis der er arbejde at få, skal man tage det. Det gælder, uanset om man er indvandrer, eller om man er født og opvokset her. Det er også gældende praksis fremadrettet. Det er vores gældende politik, og det er det også, efter det her forslag bliver vedtaget.
[98105] **Spørger**: Der bliver aldrig et demokratisk overskud i det her projekt, bare fordi den socialdemokratiske ordfører står og siger det fra talerstolen. Der er rigtig, rigtig mange mennesker, som ikke synes, at de har fået chancen for at blive involveret i det her, bl.a. borgmester Marie Stærke, som i Dagbladet Køge siger, at hun slet ikke føler sig involveret. Hvordan vil ordføreren overbevise befolkningen om, at de er blevet hørt og de er blevet involveret, når ikke engang den socialdemokratiske næstformand mener det? **Ordfører**: Jamen som ministeren lige redegjorde for, er også Køges borgmester blevet inviteret til at deltage i den følgegruppe, der har fokus på de ting, der skal ske i den del af Øresund, omkring Køge, så på den måde er der en involvering i dag. Det er jo ikke noget, der er gået i gang; det er jo noget, der skal ske i fremtiden, og der er en involvering af borgmestrene dernede langs kysten, og hvis du spørger Køges borgmester i dag, tror jeg også, at Køges borgmester vil sige, at hun er glad for den involvering, hun nu er blevet stillet i udsigt. **Spørger**: Nå, jamen hun siger også i Dagbladet Køge: »Jeg er vildt bekymret, og jeg synes, jeg savner viden og åbenhed om, hvad det har af konsekvenser. Jeg har ikke noget imod Lynetteholmen. Jeg ville bare ønske, de kunne holde slammet for sig selv i København«. Mener ordføreren også, at hun er blevet mildere stemt på det område? **Ordfører**: Nu bad formanden jo lige før Spørgeren om at anføre kilder, og jeg kunne så tilføje, at jeg godt kunne tænke mig at høre nogle datoer for de der citater, som ordføreren kommer med. For nu er der jo lagt op til, at borgmestrene langs Sydkysten er involveret i den her følgegruppe, og dermed har de også mulighed for at få indsigt i det faglige og saglige bag, hvad det er, der skal ske, ligesom svenskerne bliver inddraget i det. Så på den måde ser det ud til, at der kommer en god proces, hvor alle interessenter og alle geografisk berørte bliver orienteret godt om og involveret i processen omkring det.
[122880] **Spørger**: Tak til ordføreren for en god og oplysende tale. Mit spørgsmål er: Når Parti_G stemmer imod, at vi hæver pensionsalderen i forhold til indekseringen næste gang, kommer der jo til at mangle nogle penge – hvad er det så, vi ikke skal? Det må man jo have taget stilling til. Hvad er det, vi ikke skal? Er det i forhold til velfærd, er det sikkerhed for Danmark, eller er det den grønne omstilling? Hvad er det for nogle klumper, som Parti_G på forhånd kan sige om: Det her skal vi ikke? Altså, jeg synes faktisk, at det, som Parti_G udtrykker, er meget ærligt, for Parti_G lader ingen gang, som om man i Parti_G er ansvarlig. Jeg gætter på, at svaret er, at I bare vil sætte skatten op på. **Ordfører**: Jeg synes, det uansvarlige her er at sige, at dem, der har haft de hårdeste job, og som har de dårligste tilbagetrækningsmuligheder, og som står allerdårligst, skal blive ved og ved med at arbejde lang tid efter den pensionsalder, man har vedtaget for folk, der er valgt før 2007 i den her Folketingssal. Så spørger ordføreren, hvad det er for en klump, vi vælger at prioritere, og der forstår jeg slet ikke, hvorfor Parti_B taler sig selv ned, for ordføreren mangler en klump, og det er en klump, som Parti_B om nogen har stået i spidsen for, og det er jo skattelettelserne, som man har valgt at give. Det er jo helt vildt, at man siden Anders Fogh Rasmussens tid kommer op på op imod 50 mia. kr. Når det så er sagt, kan man spørge: Kan vi så finansiere en værdig tilbagetrækning ved at være gammelklog og sige, at man skulle have ladet være med at gøre det, altså at man skulle have ladet være med at lade kæmpe skattehuller være åbne, som multinationale virksomheder har brugt osv. osv.? Nej, det kan man selvfølgelig ikke. Det er også derfor, at det, vi går ind til forhandlingerne med, er flere forskellige delelementer, også fuldt finansieret, og der håber jeg, at Parti_B vil være med til at gå med ad den mere retfærdige vej. **Spørger**: Der er faktisk ikke nogen af regeringspartierne, der ikke har anerkendt, at der er nogen, der ikke kan arbejde, og dem vil vi sådan set alle sammen gerne hjælpe. Det er der ikke nogen der ikke har anerkendt. Dem, vi snakker om i almindelighed, er jo dem, der kan arbejde, og dem, der gerne vil arbejde, f.eks. seniorerne, de 145.000, som er på arbejdsmarkedet, selv om de sådan set godt kunne gå på pension. Altså, det er jo fantastisk, at vi kan gøre sådan noget som samfund. Det er dem, vi snakker om. Så vil jeg også sige tak, fordi Parti_G bekræftede, at det er skatten, der skal op. **Ordfører**: Jeg synes, det er fuldstændig uretfærdigt, at man har taget nogle penge – og det er jo især Parti_B, der har æren af det – der kunne være gået til at sikre en mere retfærdig pensionsalder, og så brugt dem til skattelettelser, som primært er gået til nogle af de rigeste. Og jeg skal bare lige huske at slå fast, at pensionsalderen jo er en rettighed. Det vil sige, at det jo står en frit for at kunne fortsætte med at arbejde efter pensionsalderen, og der ønsker jeg, at vi bliver endnu bedre til at sikre et endnu bedre arbejdsmiljø og en endnu stærkere forebyggelse, men også en fleksibilitet i forhold til tilbagetrækningsordningerne, så dem, der kan og vil arbejde efter folkepensionsalderen, også kan gøre det.
[114406] **Spørger**: Mange tak. Ordføreren er jo lige sprunget ud som royalist, må vi forstå, og derfor tænker jeg, at det ville interessere Ordføreren, at da Megafon her i weekenden spurgte danskerne om, hvad de ønskede, at den nye regent skulle profilere sig på, kom klimaet ind som en absolut nummer et. Der tænkte jeg jo, at nu har jeg chancen for måske at overbevise statsministeren om at gå lidt mere helhjertet ind i klimakampen. Helt konkret tænkte jeg: Vi har jo et 2025-mål, hvor der står i klimaloven, at vi skal reducere med 50-54 pct. som et gennemsnit over 3 år – 2024, 2025 og 2026. Regeringen har så valgt at sige, at det skal være et punktmål i 2025, og at vi indfører nogle biobrændstoffer i 2025 og afskaffer dem igen i 2026, hvilket jo ikke rigtig er at tage klimaet alvorligt. Kunne det være en anledning til, at man faktisk følger klimaloven og de anbefalinger, der kommer fra alle eksperter? **Ukendt**: Som jeg forstår det, opgør man det efter en helt almindelig gængs metode. Jeg synes måske, vi skylder her at sige, for det er mit indtryk, at ikke alle danskere har hørt det, at vi netop i forbindelse med COP'en er blevet kåret til at være det land i verden, der gør mest for klimaet. Det kunne vi jo godt dvæle ved et øjeblik; ikke fordi det betyder, at vi så skal hvile på laurbærrene og ikke gøre mere – det ser vi jo også med det, regeringen foreslår bl.a. på dieselområdet – men fordi det da er ret fantastisk, at når ngo'ere over hele verden, som jeg forstår det, ser på, hvilket land der gør mest, så når de frem til, at det er Danmark. **Ukendt**: Nu gik mit spørgsmål på, at der står i klimaloven, at vi faktisk skal reducere med et gennemsnit over 3 år, og regeringen alligevel imod Klimarådets anbefalinger og vurderinger siger, at det gør den ikke, og at den kun tager det i 2025 ved at indføre et tiltag i et år og tage det væk igen, så er det jo ikke nogen selvfølge, at vi bliver ved med at ligge i toppen af de internationale opgørelser, hvis ikke vi tager vores egen lovgivning alvorligt. Nu har regeringen jo faktisk fået 2 mio. t foræret, fordi man gør lavbundsjorderne op på en anden måde, må man forstå, på Aarhus Universitet, så man har måske endda muligheden for at nå målet på den rigtige måde. I hvert fald tror jeg, at vi er en række partier, der har meget svært ved at gå imod klimaloven. **Ukendt**: Men det er jo ikke sådan, at det er ét element, der gør, om vi lever op til 2025-målet. Det er jo kombineret af rigtig mange handlinger og rigtig mange politiske beslutninger igennem årene, at vi nu kan sige til danskerne, at vi kommer til at leve op til 2025-målet, hvad vi skal; men det er jo entydigt godt. Som jeg forstår det, er beregningen foretaget efter gængs metode. Det afgørende synes jeg er: 1) Lever Danmark op til de målsætninger, vi sætter os? Ja, det gør vi i 2025. Og 2) når det nu ikke bliver gentaget fra Parti_Cs side, vil Parti_A gerne gentage det, for det er da ret fantastisk, at vi ligger nummer et i verden. Det kunne vi da godt glæde os lidt over i det her land; og så blive ved med at ligge så godt, også i fremtiden.
[117803] **Spørger**: Tak for det. Først og fremmest synes jeg, at det er dejligt, at der er så mange, der tilkendegiver, at de faktisk gerne vil prøve at skabe noget mere sammenhæng. Det synes jeg er værd at understrege igen og igen. Men jeg har også lyst til at sige, at manglende sammenhæng og tværfaglighed altså risikerer at klientgøre borgere. Det synes jeg selv er noget af det mest bekymrende ved, at vi ikke kan tænke på tværs af ressortområder. Hvis ikke man får den rigtige protese efter en benamputation, bliver man et menneske med handicap. Hvis det er sådan, at man ikke får det rigtige armbind efter en brystoperation, risikerer man, at man ikke kan bruge sin arm efterfølgende; man risikerer at blive syg og få svært ved at klare sig selv. Derfor synes jeg også, at det med hjælpemidler er et rigtig godt eksempel. Når man vælger ikke at se på det på tværs af både sundhed og eksempelvis ældre, risikerer man jo også at miste følingen med, hvordan det er, vi får skabt den her tværfaglighed og sammenhæng. Så hvorfor er det, at vi ikke forhandler på tværs? Hvorfor er det, at man ikke også tænker hjælpemidler ind i forhold til de øvrige ressortområdet? **Minister**: Jeg kan simpelt hen afsløre, at der er ét menneske – og det er måske det ene menneske, der ikke sidder på socialområdet, nemlig Spørgeren – som ikke har læst de lækkede papirer i medierne. For det er jo præcis også det, vi lægger op til. Så jeg er helt enig i analysen, men det er jo faktisk præcis det, vi lægger op til. **Spørger**: Jeg vil bare understrege, at svarene i dag jo netop tydeligt viser, at man siger: Det hører til på sundhedsministerens ressortområde, så det besvarer jeg ikke. Og jeg ved, at sundhedsministeren har svaret det samme: Det her hører til på socialministerens område, så det rører jeg ikke ved. Og med finansministeren var det såmænd det samme. Jeg synes jo i virkeligheden, at den kloge løsning, når vi tænker velfærd, jo netop kræver, at vi tænker det sammen. Hvis vi skal løse de her problemer, sådan at det ikke ender med at blive rigtig, rigtig dyrt, fordi det bliver enkeltopgaver, vi skal løse, så skal vi jo netop tænke det sammen. Mennesker er mere end deres handicap og deres sygdom; de er også rigtig meget andet. **Minister**: Jeg er enig i, at der i vores samfund som sådan er kæmpestore siloproblematikker. Jeg vil bare sige noget om lige præcis den specifikke ting, der blev taget fat i. Jeg henviste jo netop ikke til sundhedsministeren. Jeg sagde bare, at jeg er med på, at Spørgeren givet ikke har læst det, der er lækket til offentligheden, fordi det hører til på socialområdet. Men der lægger vi jo netop op til, at der på hjælpemiddelområdet skal ses på tværs af ældresundhed og socialområdet i de løsninger, der skal skabes.
[94835] **Spørger**: Tak for det. Jeg vil bare starte med at sige, at jeg tror, at alle forældre, som har alvorligt syge børn, vil prioritere høj kvalitet over alt andet. Det er jo ikke bare noget, som man tager ned fra hylderne, men der er jo i virkeligheden også masser af erfaring, som ligger til grund for det. Men når det er sagt, er Danmark godt nok et lille land, men vi fra Jylland synes stadig væk, at der er forfærdelig langt til hovedstaden, og der er selvfølgelig endnu længere, hvis det er sådan, at man ofte skal hertil, fordi man har et sygt barn, og derfor synes jeg også, at det her er en vigtig debat, og der er jo ingen tvivl om, at coronaen har lært os at bruge digitale løsninger. Vi har lige lavet en meget fin life science-strategi, og jeg undrer mig bare over, om vi nu ikke også er kommet dertil, hvor den teknologiske udvikling gerne i højere grad må komme patienterne til gode, end vi måske har været vant til, sådan at der ikke er en modsætning mellem høj kvalitet og nærhed, og om det ikke også netop er nu, vi har chancen for det med så god en debat, som vi har fået på baggrund af det her forslag. **Minister**: Det er jo rigtigt nok, at der er mange, mange gode ting, vi faktisk har lært teknologisk, fordi vi har været ude i en nødsituation, i forhold til hvordan vi kan få sundhedsvæsenet til at være mere relevant for borgerne i deres situation – der er vi slet ikke gode nok endnu. Og det er heller ikke det, jeg hører der bliver spurgt om fra fru Kirsten Normann Andersens side, men jeg mener dog i hvert fald stadig væk, det er vigtigt at slå fast, at det overhovedet ikke er sådan, at jeg mener, at vi er et sted, hvor en teknologi eller andet ville kunne erstatte, at vi har de fire lokationer med kræftbehandling til børn og unge, som vi har i dag. Det mener jeg er en rigtig beslutning, og set fra min stol er det faglige arbejde fra Sundhedsstyrelsens side grundigt og ordentligt og inddragende i forhold til forældre, Kræftens Bekæmpelse og den højeste faglighed. Det er præcis sådan, det skal være, og jeg er tilfreds med, at de er nået frem til at fastholde placeringen på fire lokationer i Danmark. **Spørger**: Bare for en god ordens skyld vil jeg også understrege, at jeg ikke går på kompromis med høj faglighed i den her situation, men jeg tænker, at det er 20 år siden, vi første gang begyndte at tale om murløse sygehuse, hvor man i princippet ved hjælp af telemedicin kan flytte lægen og på den måde jo i virkeligheden nå ud til patienter andre steder i landet og også gøre andre sundhedspersoner rigtig dygtige undervejs. For på den måde lærer vi jo også noget, når vi sådan for lov til at arbejde med det. Men nærhed betyder jo faktisk noget, når man er i så alvorlig en situation, som man er i, når man er forældre til kræftsyge børn. **Minister**: Ja, og det gælder jo både i forhold til patienten, som er det, som er i fokus her, og det gælder faktisk også imellem afdelingerne og for at sikre, at den faglige sparring er i top, og det er faktisk noget af det, som man her vil bygge videre på, og som jeg kan konstatere er vokset frem, måske på grund af den debat, der har så været. Jeg synes ikke, det har været en god debat om de her placeringer eller om lokationerne på børnekræftbehandlingen, for den har skabt alt for meget usikkerhed og utryghed, også unødvendigt, kan vi nu se, men selve det, at debatten har været der, har jo betydet, at man er begyndt at arbejde mere sammen, og det bliver nu forankret i det nationale forum for børnekræft i regi af Sundhedsstyrelsen. Det synes jeg er godt.
[116981] **Spørger**: Tak for det, formand. Og tak til skatteministeren for hans tid. Jeg læser spørgsmålet op: Mener ministeren, at man skylder Folketingets partier og danskerne at beregne tab af job i landbrugets følgeerhverv på baggrund af Svarerrapportens udregninger om konsekvenser ved en CO 2 -afgift? **Minister**: Tak for spørgsmålet. Og tillykke til ordføreren med det nye partitilhørsforhold, eller hvad sådan noget hedder. Lad mig starte med at slå fast, at klimakrisen jo er en af vores generations allerstørste udfordringer. Det er faktisk også derfor, jeg er meget, meget optaget af også at bruge skat til at føre klimapolitik. For det er helt nødvendigt, at vi omstiller alle dele af vores samfund, og det kræver jo, at vi nedbringer udledningen af drivhusgasser markant. For at leve op til klimaloven har vi jo de seneste år gennemgået en række aftaler. Den første på mit område, da jeg blev minister i 2022, var jo en CO 2 -afgift på industrien. Vi har lavet vejafgift, vi har lavet passagerafgift på luftfarten osv., og den næste store udfordring er jo så landbruget, som det her handler om. Og der er vi jo optaget af, at vi udvikler og ikke afvikler dansk landbrug. Det er det, der står i klimaloven, altså at vi skal udvikle og ikke afvikle, og at vi skal ramme de sociale balancer. Vi har også skrevet i vores regeringsgrundlag, at det er vi faktisk optaget af. Derfor handler det her om at fortsætte med, at vi i Danmark kan producere fødevarer af en meget, meget høj kvalitet på en innovativ, bæredygtig og ikke mindst klimavenlig måde. Dansk landbrug står ellers stærkt på nogle parametre i forhold til grøn innovation, og vores ambition i regeringen, også i regi af den grønne trepart, er at udvikle dansk fødevareproduktion. Nu har ekspertgruppen jo så afleveret deres rapport, hvor man kan læse, hvad for nogle effekter de har regnet ind, hvilket også er det, der bliver spurgt til her. Nu sidder vi så i regi af den grønne trepart, og jeg håber, at vi kan lave en aftale, hvor vi kommer hele vejen rundt i fællesskab – både med landbruget, med Naturfredningsforeningen og i sidste ende også med resten af Folketinget, som vi inviterer indenfor. Nu har vi godt nok hørt, at Parti_J ikke rigtig ønsker at forhandle, men alle dem, der ønsker at forhandle, skal være hjertens velkomne til at være med til at finde ud af, hvordan vi løser den her opgave på en måde, hvor vi udvikler og ikke afvikler. **Spørger**: Jeg tror, at man skal søge rigtig, rigtig langt i det efter et svar på mit spørgsmål, for jeg hørte faktisk ikke noget om, om man havde tænkt sig at beregne det. Nu er man så inde på Svarerrapporten, og jeg faldt over en rapport fra Det Økonomiske Råd, som sagde, at lækagen for mælkeprodukter var 100 pct., og hvis man siger, at lækagen er 100 pct., svarer det jo en til en til, at for hver krone, som regeringen med en CO 2 -afgift ødelægger danske arbejdspladser med, bliver de jo bare oprettet i udlandet. Hver eneste liter mælk, man får kvalt dansk landbrug fra at lave, bliver lavet af et udenlandsk landbrug; det er det, der ligger i 100 pct.s lækage, og det er Det Økonomiske Råd i Danmark, der er kommet med det. Måske ministeren ikke ønsker at svare på, om man mener, at man skylder oppositionen – som jeg jo er en del af, som det blev påpeget, og som jo faktisk også nu er et flertal herinde, hvilket man jo også skal være opmærksom på – at beregne over for dem og over for danskerne, hvad det her egentlig rent faktisk betyder. For det er jo det, vi snakker om nu, og jeg fik ikke et svar fra ministeren før. Nu får ministeren naturligvis mulighed for at svare igen, og jeg tænker, det var en forglemmelse, at man ikke svarede på, om man skyldte danskerne en forklaring på, hvor mange arbejdspladser det egentlig er, man berører med det her. For en ting er, at man siger, at det kan være alt fra 3.000 til 8.000, og det er fint nok, men det er jo i selve landbrugssektoren, så hvad med alle de andre, der er afhængige af det, altså helt ned til skolelærerne, når alle dem, der skal arbejde andre steder, ikke bor i områderne? Så det håber jeg at jeg får et svar på. Så kunne det være rigtig interessant, hvis ministeren samtidig gider at svare på, hvordan pokker man kan blive ved med at fremture med en CO 2 -afgift, som er fuldstændig tåbelig, når man ved, at den primært rammer kvægproducenter og mælkeproducenter. Og når Det Økonomiske Råd samtidig kommer og siger, at der er 100 pct.s lækage, så giver det jo absolut ingen mening. Det gør det ikke, hr. minister; det giver ingen mening. Og jeg håber da ikke, at Parti_A er blevet et parti, som går ind for, at vi ødelægger danske arbejdspladser for en til en at flytte dem til udlandet. **Minister**: Der er mange ting, der ikke giver mening i den her verden. Det giver f.eks. ingen mening, når Parti_J siger, at de går ind for klimaloven, men er ligeglade med, om vi når vores 2030-mål. Altså, det er jo simpelt hen kernen af klimaloven. Så hvis man ellers anerkender, at klimaforandringerne er menneskeskabte, føler man vel også et ansvar for at gøre noget ved det. Og Parti_J vil ikke være med i en CO 2 -afgift på industrien, vil ikke være med til at gøre noget ved transporten på vores veje og vil ikke være med til at gøre noget ved vores flytransport, og man har også proklameret, at man ikke vil være med til at gøre noget ved landbruget. Det giver i min verden ingen mening. Så er der her en efterlysning af, hvad det så er for et resultat, vi når frem til. Der har jeg prøvet at svare ærligt, at i den proces, vi er i, vil vi invitere alle ind. Parti_J har jo sagt, at de ikke vil være med, men der er bare en åben invitation herfra: Når vi når så langt, så sæt jer da ind i lokalet og få indsigt i, hvad der er, og vær med til at forhandle – i stedet for det her. **Spørger**: Det er fuldstændig rigtigt, at Parti_J jo ikke sætter sig ind i et lokale, når Arla selv har været ude at sige, at de kan nå i mål, og når landbruget næsten er i mål, og som man kan se, er Aalborg Portland jo sjovt nok også kommet med en rigtig, rigtig fin løsning og kommer i mål, til trods for at de nærmest ingen klimaafgift fik. For dengang var det, vil jeg sige som aalborgenser, rart, at statsministeren også vidste, hvad arbejdspladser i lokalområdet betyder. Men jeg mangler stadig væk svar på: Mener ministeren, at man egentlig skylder flertallet i Folketinget at beregne konsekvenserne på arbejdsmarkedet for alle dem, der bliver berørt af en CO 2 -afgift på landbruget? **Minister**: Jeg mener faktisk, at vi skylder os alle sammen som samfund – også dem, der er ansat i og er en del af vores landbrugssektor – at vi tager det her seriøst; at vi sætter os sammen og prøver at finde løsninger. Og når vi har fundet en løsning, er det klart, at man jo så også skal kigge på: Udvikler det eller afvikler det? Og der når vi forhåbentlig frem til et resultat i den grønne trepart, hvor vi jo så kan invitere indenfor til en politisk forhandling om det. Det vil jeg da bare invitere til. Jeg synes faktisk, det vil være mere ærligt at sige, at det vil man selvfølgelig gerne være en del af. Jeg synes egentlig, det er lidt underligt at være et parti i Folketinget, der kerer sig om livet på landet, men ikke ønsker at indgå i forhandlinger om, hvad rammevilkårene så skal være. **Spørger**: Så konklusionen på de spørgsmål, jeg har stillet nu, er, at regeringen er ligeglad. De mener ikke, at man skylder at beregne, hvad konsekvenserne for de danske borgere er af, at man indfører en CO 2 -afgift på f.eks. mælkeproduktion, der en til en har 100 pct. lækage. Og man mener, at det er useriøst at stille spørgsmål om, om regeringen egentlig har styr på, hvor skadelig deres politik er for landområderne. Det bliver jeg jo nødt til at tage ad notam. Jeg havde jo håbet på, at ministeren skyldte flertallet i Folketinget en forklaring på konsekvenserne af deres politik. Og tusind tak for, at ministeren gjorde opmærksom på, at jeg nu er en del af det flertal. **Minister**: Det er vist det, man kalder for en stråmand. Hvis man kigger på det her – og det gør man garanteret i et eller andet kampagnesetup – og spoler tilbage, så tror jeg ikke, at man kan finde bevis for, at den udlægning fra ordførerens side var det, jeg svarede. Men jeg åbner meget gerne dørene, når vi når så langt, for alle de partier, der vil være med til at sidde og forhandle det her og få indsigt i, hvad der er op og ned, og også gøre deres holdninger og deres mandater gældende i forhold til at påvirke det resultat, der kommer ud af det.
[101408] **Minister**: Tak for en interessant debat med bemærkninger og spørgsmål. Jeg vil komme tilbage til et par af dem lige om et øjeblik. Jeg synes dog, det er vigtigt lige at dvæle ved det, at det, vi står i, er en helt unik sikkerhedssituation i Europa med Ruslands angreb på Ukraine den 24. februar, og at den type krig, vi ser nu, som vi ikke har set siden anden venrdenskrig, vil ændre sikkerhedssituationen og Europa i al fremtid. Det tror jeg er rigtig vigtigt at tage bestik af her. Det har gjort os det klart, det bør gøre alle i Europa og i verden, i den vestlige alliance det klart, at vi skal gøre det, vi overhovedet kan i fællesskab for at gå imod den ondskab, som Rusland og Putin står for i øjeblikket, den brutalitet, det overgreb på de værdier, den orden, som skal beskytte vores alle sammens sikkerhed, og derfor er det så vigtigt, at vi også har debatten om, hvordan Danmark kan bidrage her. Vi bidrager i NATO med et øget forsvarsbudget på 2 pct., og vi skal selvfølgelig også være med i det europæiske samarbejde om sikkerhed og forsvar og bidrage til, at vi kan løfte sikkerheden i Europa, i vores nærområder, i den situation, vi står i. Så er der lige to ting ved debatten, som jeg har bidt mærke i. For det første til Spørgeren, Parti_Fs ordfører: Jeg synes alligevel, det var påfaldende, at den her nye sikkerhedssituation, Europa står i, ikke blev nævnt på ét tidspunkt i ordførerindlægget – ikke på ét tidspunkt. Det bed jeg mærke i. Og så bed jeg i øvrigt mærke i, at en anden ordfører, ordføreren for Parti_G Spørgeren, påstod, at Rusland ikke er en generel trussel mod europæisk sikkerhed. Det synes jeg måske også er en kende mystisk, når man ser på, hvad det er, vi står midt i i Europa. Jeg havde egentlig forsvoret, at jeg ville gå herop at deltage i sådan en debat om at korrigere ting, der bliver fejlagtigt fremført fra talerstolen, men jeg synes alligevel, at jeg bliver nødt til det, fordi der er blevet påstået nogle ting fra hr. Morten Messerschmidts side, som simplet hen er direkte forkerte. Der blev refereret til artikel 31 i Lissabontraktaten, og Spørgeren nævner noget om, hvordan muligheden er for et kvalificeret flertal på området i forhold til et forsvarssamarbejde. Han nævner stk. 1, tror jeg, og stk. 2, men glemmer, og jeg ved ikke hvorfor, helt at nævne stk. 4, der specifikt udelukker kvalificeret flertal på militær og forsvar, og det håber jeg bare at Spørgeren kan bekræfte. Altså, jeg synes jo, at en debat her i Folketingssalen altid bør hvile på et faktuelt grundlag, og derfor ærgrer det mig, at man skal gå herop at korrigere det her spørgsmål. Så vil jeg også sige, at vi altså står i en ny virkelighed, en ny normal, som NATO's generalsekretær Jens Stoltenberg har udtrykt det, og generalsekretæren for NATO har også understreget – og jeg gentager det – at det, at vi har et stærkt, godt og effektivt samarbejde i EU, og det, at vi har et effektivt, stærkt og godt samarbejde i NATO, er to sider af samme mønt. Og jeg må bare minde om, at i går deltog jeg, som nævnt, blandt NATO's udenrigsministre i et møde i Bruxelles, hvor EU som den mest naturlige del i verden også var inviteret med, fordi vi står over for sikkerhedstrusler, der kalder på sammenhold. Og i den forbindelse er der blevet diskuteret en anden artikel i traktaten, som jeg også gerne vil klargøre – bare for at der ikke står noget forkert tilbage efter de påstande, der er kommet: Det fremgår af artikel 42, som jeg også kan se at Spørgeren refererede til adskillige gange, i stk. 2, at etablering af et fælles forsvar kræver for det første, at alle medlemslande er enige – alle medlemslande – og for det andet, at en sådan eventuel beslutning er i overensstemmelse med landenes forfatninger, og i Danmarks tilfælde grundloven – grundloven. Så det er bare for at slå det fast. Så vil jeg gerne understrege her: Regeringen støtter ikke en EU-hær, hvis det nogen sinde skulle komme på tale. Ingen – ingen – af mine udenrigsministerkolleger ønsker en EU-hær. Ingen! Jeg tror i øvrigt heller ikke, hvis jeg kigger ud over Folketingssalen i dag, at jeg ser noget parti eller medlem, jeg har i hvert fald ikke mødt noget parti og heller ikke noget medlem, som har sagt, at de ønsker en EU-hær. Det kan være, at det ændrer sig engang i fremtiden, men jeg tror det ikke. Jeg tror, det her er så fundamental en del af det at være en national stat, at man selvfølgelig har sit eget forsvar, ligesom vi har det i Danmark og selvfølgelig også vil have fremadrettet, når vi deltager i NATO eller i det europæiske sikkerheds- og forsvarssamarbejde eller i FN-missioner rundtomkring i verden. Det er bare for at slå det fast. Det er jo sådan i dag med de 27 andre EU-lande, som har et samarbejde på sikkerheds- og forsvarsområdet, at hvis de ville gå videre og lave et eller andet i den retning, og det er hypotetisk, for der er ikke nogen af dem, der ønsker at lave en EU-hær, er der en ting, der er stensikker, og det er, at Danmark ikke ville kunne forhindre det, fordi vi står uden for det fælles sikkerheds- og forsvarssamarbejde. Hvis vi vælger at sige ja til at deltage ved at sige ja den 1. juni i folkeafstemningen, vil Danmark have vetoret, ligesom de 27 andre lande vil have vetoret. Så hvis man virkelig er bekymret for noget, der ikke er, og virkelig ønsker, at Danmark skal få indflydelse her, bør man jo, Spørgeren, støtte regeringen og et flertal i Folketinget i, at vi afskaffer forsvarsforbeholdet og går med i det fælles sikkerheds- og forsvarssamarbejde i Europa. Så det var bare en lille reflektion, jeg synes man skulle have med. Når alt det her er sagt, appellerer jeg bare til, at vi også kigger lidt på det store billede. Vi står i en situation, hvor Rusland har udfordret den europæiske sikkerhedsstruktur, verdens sikkerhed, altså i en situation, hvor de værdier, som vi i demokratiske lande kæmper så hårdt for, nemlig det regelbaserede internationale samarbejde, hvor der er respekt for landenes suverænitet og territoriale integritet, er blevet så groft krænket med Ruslands brutale, umenneskelige, modbydelige, forfærdelige krig, som vi også jævnligt ser billeder fra og nu ser fra Butja og andre steder i Ukraine, hvor vi ser, hvilken brutalitet der er, og hvilke krigsforbrydelser der bliver begået. I det her tilfælde håber jeg, at nogle af de partier, som i dag ikke engang har nævnt den nye sikkerhedssituation i Europa, vil reflektere over, hvordan vi kan styrke det vestlige sikkerhedssamarbejde. Hvis man vil det, skal man altså også sige ja til, at Danmark kan deltage fuldt og helt og helhjertet i den europæiske sikkerheds- og forsvarspolitik. Tak. **Spørger**: Nu har jeg selvfølgelig ikke sagt, at der ikke foreligger en militær trussel mod nogen lande i Europa. Jeg har sagt, at der ikke foreligger en militær trussel mod Europa som helhed. Og det gør jo en vis forskel. Men jeg ved godt, at når vi skal diskutere det her, er det, som om nuancerne fuldstændig skal forsvinde. Men så vil jeg så derudover sige, at det, der er problemet – og det kan jeg ikke forstå – er, hvorfor regeringen sammen med de partier, der bakker regeringen op, ikke bare siger, at man, hvis det kommer på tale at etablere et fælles forsvar i henhold til artikel 42, naturligvis udskriver folkeafstemning om, om Danmark skal bakke op om det. Det ville være så enkelt. Jeg har stillet spørgsmålet til Udenrigsministeriet, og der kommer sådan en lang klamamse om, at etablering af et fælles forsvar kræver, at alle medlemsstater er enige, og at der forud for en eventuel beslutning vil være behov for at afklare, hvad der nærmere ligger i et fælles forsvar. Så ser vi det jo allerede. Så kan man begynde med, at det ikke helt er et forslag, men hvorfor ikke bare sige, at vi tager en folkeafstemning? **Minister**: Men, Spørgeren, jeg har sagt meget klart, at den her regering er imod en fælles EU-hær. Det er også mit indtryk, at hele Folketinget er imod en fælles EU-hær. Så hvis vi deltager i det fælleseuropæiske samarbejde om sikkerhed og forsvar og der er nogle, der skulle få den idé, at man skulle lave en fælles EU-hær, så ville vi kunne blokere det. Så det er sådan meget simpelt. Det er det første. Skulle det komme til en situation, hvor der var en eller anden fremtidig regering og et flertal i Folketinget – jeg har svært ved at forestille mig det, for nu har vi haft det her samarbejde i Europa på forsvars- og sikkerhedsområdet siden 1993, hvor der ikke er lavet en fælles EU-hær, men lad os nu antage det – og hvor der kom nogle lande, som syntes, det var spændende, så vil det jo kræve de normale grundlovsprocedurer. Og det vil også betyde, at vi, ligesom vi har gjort de andre gange i forhold til grundlovens § 20, skal have en folkeafstemning i Danmark. Så simpelt er det. Jeg synes, det er lidt vildt. Jeg ved, at der er et parti, som vil have, at Danmark skal melde sig ud af NATO – det har jeg hørt – men der er ikke et parti, der har sagt, at vi skal have en fælles EU-hær. Det har jeg ikke hørt. Det kan være, at Spørgeren har hørt noget andet. **Spørger**: Nej, nu er der jo mange ting, som EU-tilhængerne ikke har sagt om EU. Altså, nødderne knækker vi selv, og EU kommer aldrig til at blande sig i det danske arbejdsmarked, og hvad ved jeg. Og alt sammen er røget ud på møddingen. Så derfor bliver vi jo nødt til ligesom at holde os til, hvad der ligesom er hug- og nagelfast. Jeg konstaterer bare, at når man spørger udenrigsministeren og udenrigsministeren skal svare officielt, skriver han: Forud for en eventuel beslutning om etablering af et fælles forsvar vil der være behov for at afklare, hvad der nærmere vil ligge i et fælles forsvar. Det vil danne grundlag for at vurdere behovet for eller nødvendigheden af en folkeafstemning. Hvorfor siger man ikke bare, at vi holder den folkeafstemning? **Minister**: Jeg kan simpelt hen ikke forestille mig, at der vil være et flertal her i Folketinget, som ønsker, at vi skal have en fælles EU-hær. Det håber jeg også at Spørgeren er enig i. Derfor spurgte jeg også, om Spørgeren bare kan pege på ét parti, der har foreslået en fælles EU-hær. Skulle vi komme i sådan en situation, vil vi gøre, som vi normalt har gjort, når vi har talt om § 20 og grundloven, hvor vi har haft en folkeafstemning i Danmark. Og det synes jeg vil være en fremragende idé. Men det er jo sådan meget hypotetisk. Og jeg vil bare sige, at hvis man siger ja til at afskaffe forsvarsforbeholdet, kan Danmark forhindre det forslag – måtte det nogen sinde komme – i nogen sinde at blive til virkelighed, for så vil vi have en vetoret over for det.
[88661] **Spørger**: For 100 år siden dannede rengøringskvinderne, som det hed dengang, Husligt Arbejder Forbund. De gjorde rent, og de gjorde en masse huslige ting og fik løn for det. De blev senere medlem af FOA, og jeg vil tro, at de ville være stolte over at se, hvor mange der øver sig i at blive medlem af det forbund i de her dage, hvor vi spritter af og gør rent. Det er godt, vi ikke selv skal gøre det hele, og det er godt, vi har nogle gode folk her i Folketinget, der kan hjælpe os med det. Jeg famler også lidt i blinde, i forhold til hvad formålet egentlig er med det her. Det skyldes to ting. For det første kan jeg ikke lige forstå, hvad det er, DF mener. For det andet tror jeg, vi er uenige om nogle grundlæggende principper, f.eks. om der findes den danske kulturelle tradition. Der findes de danske kulturelle traditioner, og vi er et sammensurium historisk set af mange, mange kulturelle, arkitektoniske, religiøse traditioner, som nu er det danske. Nogle er kristne, nogle er noget andet, og nogle er slet ingenting. Jeg synes, forslaget godt kan opfattes som en frækhed over for f.eks. jødisk kultur, katolsk tradition og selvfølgelig også muslimsk byggestil, hvis der findes en sådan. Men jeg opfatter, at det er et forslag om ad bagdøren at få debatten – den debat, vi har haft – om bønnekald ind igen. Men tak for muligheden for at ytre sig. Jeg er utrolig meget imod ekstreme religioner og ideologier, især de autoritære og dominerende religioner og ideologier. Jeg er også imod anmassende støj, uanset om det er en rockkoncert, der er skruet helt op på det ekstreme, om det er høj ringning fra en folkekirke, eller om det er bønnekald, når det er generende og ubehageligt i det offentlige rum. Det er vel det, der er meningen med det her forslag. Det er vel ikke meningen, at man skal bruge den slags til at bekæmpe en religion og sige, at så kører vi ind her, når vi ikke kan forbyde det på en eller anden anden måde. Det er sådan, jeg ser det. Jeg vil sige, at jeg også er modstander af anmassende støj fra f.eks. en motorvej. Det er jeg lige blevet belastet af i min kolonihave, og det har jeg protesteret voldsomt imod. Jeg er også træt af motorsport, der forstyrrer på en søndag, hvis lyden er alt for høj. Men vi forbyder jo ikke rockmusik, selv om så nogle har kaldt den djævelsk, men vi beder om, at den bliver spillet, så andre mennesker, som ikke kan lide rockmusik og bedre kan lide stille folkemusik, også kan være der. Og vi sætter grænser for, hvornår man spiller høj musik, og hvornår man dyrker sin motorsport – og også hvornår man ringer med klokkerne. I et samfund med mange kulturer og et frit og åbent forhold til andre kulturer må man vel godt udvise en smule rummelighed og tro på, at kampen mod religionerne handler om dannelse og troen på egen styrke i argumenter og ikke forbud. Jeg er ikke tilknyttet nogen trossamfund og klandrer ingen for at være det. Jeg glæder mig over, at andre mennesker har glæde ved at være med i, stå bag eller være en del af en religion, og jeg vil slås for jeres ret til fortsat at have det på den måde. Den danske folkekirke, den katolske kirke og en række andre religioner har trukket et spor op igennem historien af blod, undertrykkelse og uacceptable handlinger. Det er ikke dem, der har bragt demokratiet med sig. Tværtimod er det kampen blandt almuen mod magten fra kirken og andre magthavere, som har skabt det demokratiske, frie og åbne samfund, vi har. Ikke mindst arbejderbevægelsen har betydet afgørende ændringer, og det er dem, vi lever højt på. Det skal vi være glade ved, og det skal vi værne om. Menneskers ret til at dyrke deres egen tro er vigtig, så længe den ikke går ud over andre i form af vold, undertrykkelse, hekseafbrænding, omskæring, misbrug af børn osv. osv. Vi har ret til at bygge et nyt og spændende samfund, og vi skal ikke kun bygge, ligesom man gjorde i 1700-tallet eller i 1600-tallet eller i 1500-tallet. I øvrigt er de byggestile jo ikke engang danske. De er stjålet fra Tyskland, Frankrig, Italien, Rusland, og hvor man ellers kunne finde noget smukt at lade sig inspirere af, og det vil jeg håbe også sker i fremtiden, ellers får vi et kedeligt, ensformigt samfund. Jeg efterlyser rummelighed, og jeg efterlyser, at forslagsstillerne tør tro på deres egne værdier i et ligeværdigt og åbent møde med andre kulturer. Jeg er ikke bange for at møde andre kulturer, og jeg tror, at min kultur sagtens kan mødes med andre og er stærk nok til at overleve, og det synes jeg da også forslagsstillerne skulle have så meget selvtillid til, altså at de kunne tro på egne argumenter og egen kultur og egen religion. Så jeg efterlyser saglige argumenter, når vi skal diskutere det her. Jeg synes, det er meget blodfattigt at sige, at vi ikke vil have det, som vi ikke kan lide, i Danmark – punktum. Altså, vi kan ikke lave et samfund, efter hvordan Parti_F synes vores gader og stræder skal se ud. Vi er nødt til at sige, at det er noget, vi gør i fællesskab, at smag og behag, religion, kultur og tradition er forskelligt, og at vi ser forskelligt på tingene. Det vil jeg bede jer om at respektere. **Spørger**: Det er dog utroligt, hvad Ordføreren læser ind i det her beslutningsforslag, som slet ikke er der. Vi går ind for religionsfrihed. Vi ønsker ikke at forfølge en bestemt religion. Vi ønsker ikke at forbyde islam. Vi ville ønske, at islam ikke var til stede i Danmark, men vi mener ikke, at det efter grundloven er muligt at forbyde islam. Men vi ønsker ikke en islamisering af det danske samfund. Derfor mener vi, at den her omskrivning af planloven, eller at vi indføjer et nyt hensyn i planloven, vil være et godt værktøj for de enkelte kommuner til at modstå den islamisering af det offentlige rum, som sniger sig ind – som f.eks. bygning af moskéer eller udråb af bønnekald fra minareter. Det er ikke muligt lige nu at sige nej til. Det ville det være med henvisning til en revideret planlov, og det er det, der er idéen med det her. Og det kan jeg ikke forstå hvorfor man skal være så rasende over. Det ville da være træls at få sådan en minaret op og ned ad ens vinduer. Det tror jeg da heller ikke at Parti_Gs ordfører ville synes var sjovt. **Ordfører**: Det er der ikke plads til foran mine vinduer, for der har kommunen bygget en maskinhal i noget, der skulle være moderne arkitektur, men som så ligner nogle blikplader. Det var jeg da træt af, men jeg var i mindretal, da vi skulle protestere over for kommunen. Sådan er det, og så må jeg jo respektere et flertal. Jeg kan da ikke lave en lov, der siger, at jeg ikke vil have sådan en væg foran mig, at jeg kun vil have den slags bygninger. Nu har vi nogle nye og moderne bygninger ved biblioteket sammen med nogle smukke og nogle gamle. Jeg nyder begge dele, bare det ikke sådan lige skulle tage al solen fra mine vinduer. Men sådan er vi jo så forskellige, og der må vi så prøve at tilpasse os. Der synes jeg sådan set, at planloven har et demokratisk element, hvor der er høringsperioder, og jeg har rent faktisk været med til at forhindre mange ting i vores by, som var tåbelig planlægning, f.eks. store indkøbstempler, altså de her indkøbscentre, som jo ved gud – undskyld – er forfærdelige at se på og også et tegn på noget af det ringeste, vi har i vores samfund, nemlig holdningsløshed og ensidig jagt på materielle værdier. **Spørger**: Men nu er det jo bare sådan, at som lovgivningen er i dag, får vi så at vide af erhvervsministeren, at det ikke kan lade sig gøre via planloven at sige nej til minareter med bønnekald, fordi der ikke er et hensyn til at forsvare den danske kultur i planloven. Eller rettere sagt, vi siger, at hvis man indføjede det i planloven, ville det være muligt at sige nej. Det ville da være fint. Det kan man så gøre på demokratisk basis rundtomkring i de enkelte kommuner. Jeg kan ikke se, at der er noget som helst, der skulle anfægte demokratiet eller alle de smukke værdier, som ordføreren lige har udtalt sig om, i det forslag. **Ordfører**: Jamen det er jo netop det, planloven giver mulighed for, altså at planlægge hensigtsmæssigt, så hvis der skal være en minaret eller en anden religiøs bygning et sted, så kan de lægges uden for byen. Jeg var f.eks. til vælgermøde i Roskilde i sådan en bygning, og den var lagt uden for byen. Det var en frikirke, der havde lagt den der i et industriområde, og jeg tror ikke, det ringeri og de der ting, der var derfra, generede nogen. De var ikke på arbejde på det tidspunkt alligevel. I øvrigt er der jo regulering af folkekirkens klokkeringning, af motorbaner og alle mulige andre. Der har kommunerne ret til at sige, at det kan ske på de og de betingelser og på de og de tidspunkter og maksimalt med de og de decibel. Så der er da masser af reguleringsmuligheder, så det passer jo ikke.
[94072] **Spørger**: Jeg vil høre, om ordføreren anerkender Human Rights Watch's rapport, der konkluderer, at palæstinenserne lever under apartheidlignende tilstande, og at deres besættere, den israelske stat, begår forbrydelser mod menneskeheden. **Ordfører**: Nu har jeg ikke læst rapporten, men det vil jeg ikke anerkende. **Spørger**: Jeg hørte simpelt hen ikke svaret. ( Peter Seier Christensen (NB): Jeg siger, at jeg ikke har læst rapporten, men jeg vil ikke anerkende de påstande, som ordføreren kommer med). Okay. For der har vi så hele, hvad kan man sige, omdrejningspunktet for det her meget, meget, mener jeg, malplacerede og forkerte forslag. For hvis man ikke engang gider eller kan anerkende, at besættelsesmagten Israel udøver statsterrorisme, som Human Rights Watch jo netop for en uge siden konkluderede, er det jo svært overhovedet at snakke om, hvordan vi skal løse den her konflikt, og hvordan vi skal hjælpe palæstinenserne. Vi bliver jo nødt til at erkende, at der er et problem, vi bliver nødt til at erkende, at der er en udfordring, for først derefter kan man løse det. Det forklarer sådan set, hvorfor det her forslag så er fremsat. Jeg har ikke noget yderligere spørgsmål. **Ordfører**: Nu handler forslaget om, at Danmark betaler penge, som indirekte går til støtte af terrorister, og vi mener, at det er fuldstændig uacceptabelt, at danske skattekroner skal gå til det.
[91572] **Ordfører**: Tak for det, formand. Først og fremmest tak til statsministeren og til sundhedsministeren for at deltage her i dag. Vi håber, det bliver en frugtbar dialog om vaccinesamarbejde og -produktion, som kan udstikke en klarere retning for den fremadrettede strategi i forhold til vaccineforsyning. For det skal ikke være nogen hemmelighed, at vi faktisk blev temmelig bekymrede over regeringens egenrådighed i form af statsministerens beslutning om at tage til Israel uden først at inddrage Folketingets partier. Vi har derfor indkaldt statsministeren til en hasteforespørgsel her i dag med to hensyn for øje. For det første skal det ikke være nogen hemmelighed, at vi er kritiske over for regeringens vaccinesamarbejde med Israel og Østrig. Vi har derfor indkaldt til forespørgslen for at få en forklaring på regeringens plan for samarbejdet og en redegørelse for baggrunden for netop at vælge de samarbejdspartnere, de konkrete planer og præmisser for samarbejdet, herunder den manglende involvering af Folketinget og regeringens støttepartier. Sådan et samarbejde handler ikke alene om udenrigspolitik, men om befolkningens sundhed og vores forsyningssikkerhed, altså hvilke strategier og indsatser Danmark forfølger for at skaffe vacciner og øge produktionen af livsnødvendige vacciner. For det andet mener vi, at vi skal gøre langt mere for at sætte gang i vaccineproduktionen herhjemme og i Norden i stedet for at gøre os afhængige af et uklart samarbejde med Israel og formentlig en enkelt medicinalvirksomhed. Her er der også behov for at få en åben samtale om regeringens vaccinestrategi for at sikre, at Folketinget involveres i arbejdet for at producere flere vacciner. Vi er positive over for, at vaccineproduktionen er kommet så højt op på regeringens dagsorden og ser frem til en god og konkret dialog her i dag. Men jeg må også sige, at vi finder det uacceptabelt, at regeringen har kørt sololøb på noget af så stor betydning for det danske sundhedsberedskab. Vi har derfor stillet følgende spørgsmål i hasteforespørgslen: Vil regeringen redegøre for udfordringer og risici forbundet med at indgå en aftale om en vaccineproduktionen med Israel og Østrig og redegøre for mulighederne for at etablere en dansk eller nordisk offentlig vaccineproduktion med henblik på at styrke det nationale sundhedsberedskab? **Minister**: Tak for det. Tak for ordet, og ikke mindst tak til forespørgerne for at sætte et utrolig vigtigt emne på dagsordenen. Jeg tænker, hvad vi som befolkning egentlig skal lægge i, at de mandlige sundhedsordførere har fået kortere og kortere hår under corona, og at de øvrige mandlige folketingsmedlemmer har fået længere og længere hår. Men så er der selvfølgelig Spørgeren, der på en eller anden måde afviger lidt fra normen også i det her spørgsmål. Men det kan være, at debatten kommer til at afsløre det. Spøg til side. Vaccine er et dybt alvorligt emne, og det er i øvrigt vores supervåben imod coronaen, så det er en meget, meget vigtig diskussion at få også i dag. Et par ting indledningsvis. For det første synes jeg, det er vores opgave i Danmark at afsøge alle mulige muligheder for at sikre, at danskerne i fremtiden får endnu bedre adgang til vacciner, end hvad tilfældet er i dag. Jeg synes derfor heller ikke, at vi skal udelukke nogen muligheder på forhånd, og det gælder i virkeligheden hele vaccinekæden – forskning, der hvor det hele starter, over til produktion og til, at den enkelte dansker endelig har fået det vaccinestik, som kommer til at betyde helt utrolig meget for danskernes frihed og i øvrigt også for vores mulighed for igen at få et normalt Danmark. For det andet ser jeg i modsætning til Parti_G nogle rigtig gode og spændende perspektiver i at samarbejde, i det her tilfælde med Israel og Østrig. Det er selvfølgelig nogle overvejelser, som jeg gerne her vil redegøre for. Når jeg synes, at det her samarbejde er interessant, er det, fordi det er to lande, der ligesom Danmark er meget, meget optagede af at få øget produktionskapaciteten, hvad angår vacciner. Der er ikke indgået en aftale omkring det, men vi har samme tilgang, nemlig at det er nødvendigt at få udvidet produktionskapaciteten. Det er jo det, det handler om. Tænk, vi er i en situation lige nu, hvor vi på under et års tid har fået udviklet vacciner. Vi er godt i gang med at udrulle dem i Danmark. Der er nogle bump på vejen – det vil der altid være i en vaccineudrulning – men det går godt. Det, der i virkeligheden er vores eneste problem, er, at der ikke er vacciner nok. Derfor har vi jo et kæmpe ansvar for at afdække alle muligheder for at skaffe flere vacciner og sørge for, at den sårbarhed og den afhængighed, vi oplever lige nu, når leverancerne så ikke kommer til tiden, og når vi i det hele taget ikke har vacciner nok, ikke er en sårbarhed og en afhængighed, der fortsætter i al evighed. For vi kan godt komme til at stå i en situationen, hvor vi ikke alene skal vaccinere, man også revaccinere, og derfor har vi behov for nogle flere vacciner. Det var det, jeg ville sige helt indledningsvis. Når jeg valgte at prioritere rejsen til Israel, og hvorfor overhovedet at arbejde sammen med Israel på det her spørgsmål, er det jo, fordi vi har haft et coronasamarbejde med Israel hele vejen igennem. Vi blev på et meget tidligt tidspunkt inviteret med i en gruppe af lande, der klarede første bølge godt, den hedder Smart Covid-19 Management Group. Og der har vi haft lejlighed til at udveksle forskellige erfaringer. Internationalt samarbejde er altid godt. Flere lande deltager i det her samarbejde, bl.a. New Zealand og Australien og Norge, men det gør altså også Israel og Østrig. Derfor har vi haft et samarbejde hele vejen igennem. Hvad er der kommet konkret ud af rejsen? Det, vi er enige om, er ikke bare som tre lande at håndtere den aktuelle krise, men også at bruge vores samarbejde til at kigge fremad. Hvad får verden behov for af vacciner, og hvordan understøtter vi det bedst muligt? Derfor har vi jo talt om at samarbejde på f.eks. forskningsområdet, og det er altid en god idé at samarbejde også med andre lande, når det handler om forskning, der er relevant for flere forskellige lande. Der er masser af udeståender, også i forhold til et forskningssamarbejde, men også her synes jeg som sagt at der er noget perspektiv. På mødet i Israel diskuterede vi også det her spørgsmål omkring produktionskapacitet, og der er alle tre involverede landet, i øvrigt også i lighed med andre lande, optaget af, hvordan vi får etableret noget mere kapacitet. For det er jo tydeligt, at de vaccineproducenter, der er, ikke kan producere vacciner nok. Så vi har simpelt hen behov for at få udvidet kapaciteten. Det er jo også det, der ligger til grund for, at vi også i Danmark ser på, hvad der kan være af muligheder med egen life science-branche. Vi har utrolig mange kompetencer på det område i Danmark, og det vil vi gerne udnytte. Der har fra forskellige sider været rejst kritik af rejsen til Israel, herunder at det skulle være på bekostning af EU-samarbejdet. Det kan jeg i hvert fald klart afvise. I det hele taget, når vi taler vacciner, må vi ikke i mine øjne gøre det til et spørgsmål om enten-eller, men snarere om et både-og. Jeg ser det faktisk som en af mine vigtigste opgaver lige nu som Danmarks statsminister, fra jeg vågner om morgenen, til jeg går i seng om aftenen, at gøre alt, hvad jeg kan, for at sikre vacciner nok. Så jeg synes, vi skylder danskerne at forfølge alle de spor, der måtte være. Det er klart, at EU-samarbejdet er rigtig, rigtig vigtigt, og derfor har jeg også forud for flere rådsmøder presset på, for at vaccinespørgsmål og produktionskapacitetsspørgsmål kommer højere på EU's dagsorden. Det pres, som flere lande har lagt, mener jeg sådan set begynder at bære frugt. I morgen får jeg besøg af den franske kommissær Breton, som nu står i spidsen for EU's vaccinetaskforce. Også Kommissionen har nu fokus på, hvordan vi får løftet produktionskapaciteten, og det er rigtig, rigtig godt for Europa. Det, at vi har et stærkt EU-engagement eller for den sags skyld et stærk nordisk engagement, synes jeg ikke skal afholde os fra også at kunne arbejde tæt sammen med andre lande. Det bringer mig her afslutningsvis videre til spørgsmålet omkring nationale produktionsplaner, som der også spørges til. Som jeg sagde det før, så synes jeg, at vi er alt for sårbare, og den afhængighed, som afsløres i den her tid, skal vi forsøge at komme omkring, så vi får sikret jo ikke bare Danmark og ikke bare Europa og ikke bare vores nærområder, men det globale verdenssamfund vacciner nok også i de kommende år. Derfor har vi nedsat et partnerskab med ekspertise fra life science-branchen og relevante ministerier til at få input til, hvordan vi kan sikre mere produktionskapacitet i Danmark. I den forbindelse kan jeg sige, at der også har været dialog med Novo Nordisk Fonden. Allerede i den her uge har Erhvervsministeriet møde med erhvervsorganisationerne på life science-området for at få deres input til, hvordan vi styrker det her, og derudover er Sundhedsministeriet i dialog med de vaccinekandidater, som udvikles i Danmark. Det sker dels i regi af Statens Serum Institut, dels i et samarbejde mellem Bavarian Nordic og Københavns Universitet. Så her er der altså også potentielt et rigtig spændende potentiale. Lad mig lige til allersidst knytte et par ord til det, som også har været problematiseret fra flere sider, nemlig at rejsen til Israel skulle være et udtryk for et udenrigspolitisk kursskifte i forhold til Israel. Jeg bliver nødt til at sige, at jeg er uenig i selve præmissen for den kritik, som om der skulle være noget forkert eller odiøst i at samarbejde med Israel. Vi har i Danmark historisk haft et både tæt og tillidsfuldt forhold til Israel, selvfølgelig har vi det. Det mener jeg også vi skal have fremover. Og det er den gode dialog om håndteringen af coronasituationen også et udtryk for. Det er ikke noget kursskifte, heller ikke når vi taler forskning, tværtimod. Allerede tilbage i 2016 etablerede Danmark et innovationscenter i Israel for at styrke det bilaterale samarbejde inden for forskning og innovation, et center, der i dag fungerer som Danmarks spydspids i Israels store life science-sektor. Så nyt er samarbejdet faktisk heller ikke på det her område. Derfor vil jeg bare afslutningsvis sige, at vaccinerne er supervåbnet. Vi skal sørge for, at der bliver produceret langt flere vacciner i fremtiden, og det er derfor, at vi gerne vil samarbejde med andre lande om at sikre det. **Spørger**: Tak for det, og tak til statsministeren for besvarelsen. Der var jo mange elementer i talen, vi kunne tage fat på, men jeg tror, at jeg vil prøve at koncentrere mig om det centrale, nemlig adgang til vacciner. Det er jo godt at høre, at Parti_G og regeringen er fuldstændig enige om, at det er nødvendigt at skaffe flere vacciner, og det er både her og nu, men også på længere sigt i forhold til revaccinationer, fordi det formentlig bliver nødvendigt, og derfor vil jeg bare høre statsministeren om, hvad prioriteringen har været. Man har på den ene side haft muligheden for at rejse til Israel – et land, som ingen erfaringer har med vaccineproduktion, men netop har fået vacciner fra Pfizer mod at udlevere borgernes egne sundhedsdata – og så har vi på den anden side faktisk igennem et år prøvet at få regeringen til at anerkende, at vi bliver nødt til at have en statslig vaccineproduktion som et supplement til den private, der foregår. Allerede tilbage i marts måned – altså for et år siden – rejste vi spørgsmålet første gang. Vi har spurgt om, hvorfor man ikke afsætter f.eks. 0,5 mia. kr. til at udvikle og forske i vacciner, så vi kunne få den gjort klar, og havde vi gjort det for et år siden, havde vi jo stået med en potentiel produktion i dag, for de svar, vi har fået fra regeringen, har vist, at det tager cirka et års tid. Hvad har prioriteringen været i forhold til det? Hvorfor har man ikke fra starten valgt at sige, at vi af hensyn til befolkningens sundhed og forsyningssikkerheden bliver nødt til at have et offentligt alternativ til den private produktion? **Minister**: Der er mange spørgsmål i spørgsmålet. For det første er der potentielt nogle interessante danske vaccinekandidater, som jo også støttes offentligt, og jeg håber i øvrigt, at der vil være bred politisk opbakning til, at vi kan tale om det, hvis det viser sig, at der er behov for mere hjælp eller en anden form for hjælp, for det er potentielt et interessant spor. For det andet er der i mine øjne også masser af interessante spor i et europæisk samarbejde på forskellig vis, og så er der for det tredje selvfølgelig den lidt mere ideologiske diskussion. Hvis vi skal have en decideret vaccineproduktionen i Danmark, er det så bedst, den er statslig? Er det bedst, at den er privat? Er det bedst, at det er et spørgsmål om offentlig-privat samarbejde? Der vil jeg sige, at vores tilgang er utrolig pragmatisk. Der er jo ikke nogen, der ved, hvordan tingene udvikler sig, hvad angår covid-19, men vi kan meget vel kigge ind i en fremtid, hvor verden får behov for milliarder af vacciner, og derfor er det vigtigt at få produktionskapaciteten sat op. Vi kan godt være i en situation, hvor Danmark kan være en vigtig bidragsyder på grund af vores life science-branche, og så vil det i høj grad været den, vi kigger på som regering. Det er altså ikke ideologisk, vi går ind i det her spørgsmål, men praktisk og pragmatisk.
[96781] **Spørger**: Tusind tak for det, formand, og også tak for at undervise vores unge mennesker i demokratiet. Spørgsmålet er: Mener ministeren, at fgu stadig retmæssigt kan omtales som »den tredje vej« for unge til uddannelse eller beskæftigelse, eller mener ministeren, at der er andre veje, og er det forklaringen på, at regeringen konsekvent har nedprioriteret fgu-institutionerne? **Minister**: Altså, jeg blev faktisk så vred, da jeg så det her spørgsmål, at jeg skrev alle mulige rasende ting, da jeg skulle skrive svaret på spørgsmålet. Og så endte jeg med at tænke, at okay, det er lidt ligesom at få det der spørgsmål om, om du er holdt op med at slå din kone. Altså, hvordan skal man svare på det spørgsmål? Det er jo det samme her. Jeg anerkender simpelt hen grundlæggende ikke præmissen for det her spørgsmål. Altså, fgu-sektoren er noget af det, der har fyldt allerallermest. Det er den implementeringsopgave, der har fyldt mest på mit bord, og det er jo ikke, fordi den har skullet det, men det er, fordi jeg har villet det. Det vil sige, at det der med at sige, at regeringen konsekvent har nedprioriteret fgu-institutionerne, mener jeg simpelt hen svarer til det spørgsmål, jeg nævnte. Så jeg spørger spørgeren den anden vej rundt: Er du holdt op med at slå din kone? **Spørger**: Tak. Jeg er selvfølgelig lidt ked af, at jeg har gjort ministeren vred. Men jeg konstaterer, at regeringen og sågar også en minister står på diverse talerstole og taler om, at vi har 45.000 unge mennesker, der ikke er i uddannelse eller i arbejde, og at nu skal vi gøre noget. Men i samme moment nævner de ikke, at vi faktisk har lavet fgu – nu har jeg ikke selv været med, men ministeren har været med. I samme moment nævner man ikke, at vi faktisk har en institution, der kunne være med til at samle nogle af de her unge mennesker op og give dem en rigtig god vej ud i livet. Det undrer mig lidt, og derfor kommer jo også mit meget kritiske spørgsmål, som jeg sådan set er med på det er. Og det er ikke sikkert, at jeg vil undlade det i fremtiden. Jeg vil have lov til at stille spørgsmålet igen, nemlig om man ikke har nedprioriteret det her. Jeg kan forstå på ministerens egen ordfører, da vi står på en fgu-konference for nylig, hvor det her bliver præsenteret, at han sådan set også er lidt overrasket over, at fgu ikke bliver nævnt i samme moment som de her 45.000. For som han siger: Her skal vi ikke opfinde den dybe tallerken, for den er der jo allerede. Derfor igen til ministeren: Er du enig med din ordfører i, at vi faktisk har redskaber til at kunne hjælpe nogle af de her 45.000 unge mennesker? **Minister**: Jeg er fuldstændig enig med min ordfører i, at de redskaber er tilgængelige. Har vi fået dem til at flyve godt nok efter 2 år? Nej, det mener jeg ikke vi har. Altså, vi havde en periode omkring fgu i starten, hvor it-redskaberne ikke var tilgængelige på en måde, så man kunne gennemføre sit arbejdet derude, og derefter ramte corona. Det vil sige, at de startbetingelser, man har haft i fgu-sektoren, har været benhamrende hårde, og det er jo bl.a. derfor, at jeg har prioriteret så mange kræfter i forhold til implementeringen af det her. Jeg synes, det hænger ekstremt tæt sammen med de 45.000, som står uden for både arbejdsmarkedet og uddannelserne. Betyder det, at det indgår i samtlige mine talepapirer rundt om den problemstilling? Nej, det gør det ikke. Men det ændrer altså ikke på, at det for mig at se er den vigtigste implementeringsopgave, der ligger. **Spørger**: Tak for det. Og så har jeg i hvert fald fået ministeren til også at sige, at vi faktisk har et redskab til de 45.000 unge mennesker, som står derude. Det er jeg rigtig glad for. Det var også den samme tale, vi hørte, fra den forsamling, der var herude foran Christiansborg i går, som jo både var unge mennesker, men også lærere, nemlig at de i hvert fald ikke føler, at vi herindefra har prioriteret det godt nok. Og de mangler svar på nogle af de spørgsmål, som vi også skal diskutere videre. **Minister**: Jamen jeg mener uforandret, at det her er den vigtigste opgave, der ligger foran os, og at vi skal lykkes med den. Jeg synes i øvrigt, at de er kommet rigtig langt i fgu-sektoren, så jeg synes også, at vi lige skal kippe med flaget for de lærere, der har kæmpet en brav kamp med corona og administrative systemer og alligevel er kommet rigtig langt med den nye pædagogik, der også har skullet være omkring fgu-institutionerne. Så vil jeg bare nævne stu, for i forhold til den gruppe på de 45.000 undrer det mig bare, at ordføreren ikke nævner stu. Og det gør det jo i virkeligheden ikke, vel? For det er ikke sådan, at vi laver remsen hver gang. Jeg synes, at stu også er helt vildt vigtigt i den sammenhæng, og det er der flere andre ting der er. Det, at vi ikke nævner dem i alle sammenhænge, betyder ikke, at vi ikke synes, at de er vigtige. **Spørger**: Tak for det. Jeg glæder mig til resten af sæsonen, vil jeg sige til ministeren. Det her skal nok blive rigtig hyggeligt, altså med hvem der stiller spørgsmål og sådan tilbage igen. Der er i hvert fald et ønske derude i fgu både på lederplan og på lærerplan og sådan set også på ungeplan om, at vi skal se at komme i gang med noget af det, vi også taler om her, altså en midtvejsevaluering, eller hvordan det så skal være, og at vi tager hul på nogle af de problemstillinger, som er tydelige for os alle sammen. Så det håber jeg selvfølgelig at vi også hurtigt kommer til. Og det sidste spørgsmål er: Hvornår gør vi det? Hvornår sætter vi os ned og får den samtale? **Minister**: Nu har vi jo lige haft drøftelser i forhold til de 60 mio. kr. til bygninger på fgu-området, et område, som i øvrigt er helt vildt vigtigt, fordi man arvede bygningerne fra den gamle sektor, og det har skabt rigtig store problemer derude. Det har vi lige haft møde om, det ved ordføreren godt. Og så er det min intention, at vi fortsætter i november måned, når vi får de evalueringer, der ligger der. Så tror jeg, at vi kigger ind i at skulle kigge på en reform af økonomien som sådan, altså om det er de rigtige snitflader, vi har lagt. Der er jeg spændt på, hvad evalueringen siger, og så ser jeg selvfølgelig frem til drøftelserne både med KL, men også med elevorganisationer og lederforeninger osv.
[94370] **Minister**: Tak til formanden, og tak til Parti_D for at fremsætte det her beslutningsforslag, der handler om forenkling af udlændingelovens regler om udvisning, så en udlændings ophold i Danmark som udgangspunkt ikke er en formidlende omstændighed i forhold til domme om udvisning af Danmark. Jeg er sådan set enig med forslagsstillerne i, at den, der er offer for en forbrydelse, er lige hårdt ramt, uanset hvor længe gerningsmanden har opholdt sig her i landet. Som forslagsstillerne korrekt nævner, er udlændingelovens regler om udvisning bygget op efter en såkaldt trappestigemodel, hvor betingelserne for udvisning skærpes i takt med varigheden af udlændingens ophold i Danmark. Trappestigemodellen indebærer, at udlændinge med mere end 9 års lovligt ophold nyder den mest vidtrækkende beskyttelse mod udvisning, udlændinge med mere end 5 års ophold nyder den næstbedste beskyttelse mod udvisning, og udlændinge med mindre end 5 års ophold nyder den laveste grad af beskyttelse mod udvisning. Med til historien hører dog, at trappestigemodellen er suppleret af regler, der udvider adgangen til udvisning ved navnlig de groveste forbrydelser. Det gælder bl.a. forbrydelser mod statens sikkerhed, det gælder personfarlig kriminalitet, det gælder grov berigelseskriminalitet og narkokriminalitet, og det gælder overtrædelser af våbenlovgivningen. Formålet med de supplerende regler er at sikre, at visse forbrydelser skal kunne medføre udvisning uanset varigheden af udlændingens ophold her i landet og uanset straffens længde. Med andre ord fraviger man trappestigemodellen, hvilket betyder, at der i disse tilfælde skal ske udvisning, medmindre udvisningen med sikkerhed vil være i strid med Danmarks internationale forpligtelser. Når vi taler om, at en udvisning ikke må være i strid med de internationale forpligtelser, er særlig artikel 8 i Den Europæiske Menneskerettighedskonvention om retten til respekt for et privat- og familieliv relevant. Det følger heraf, at indgreb i denne rettighed skal stå i rimeligt forhold til det formål, som indgrebet skal varetage. Der skal med andre ord foretages en proportionalitetsafvejning i forbindelse med vurderingen af, om der kan ske udvisning af en dømt udlænding. I proportionalitetsafvejningen indgår en række forskellige elementer, herunder f.eks. kriminalitetens art og grovhed, men bl.a. også varigheden af udlændingens ophold i bopælslandet. Som jeg allerede har nævnt tidligere i dag, har jeg bedt juristerne i Udlændinge- og Integrationsministeriet om at undersøge de muligheder, der måtte være, for at vi inden for rammerne af de konventioner kan skærpe udvisningsreglerne. Det er et arbejde, som tager lidt tid, og der er brug for, at vi tænker de muligheder, der måtte være, ordentligt igennem. Jeg ser frem til, at det videre arbejde afsluttes, og jeg ser også frem til at kunne præsentere det for Folketinget. På den baggrund kan regeringen ikke for nuværende støtte beslutningsforslaget. **Ukendt**: Mange tak. Altså, jeg kan jo slet ikke se logikken i, at det skal være en formildende omstændighed, at en kriminel udlænding har opholdt sig i Danmark i længere tid. Hvis ministeren er enig i, at offeret bliver ramt lige hårdt, uagtet om den kriminelle udlænding lige er kommet til Danmark eller har været i Danmark i flere år, hvorfor så ikke bare fjerne de her to paragraffer, der gør det til en formildende omstændighed, og simpelt hen få det ud af dansk lovgivning? **Minister**: Det korte svar er, at vi er i gang med at se på de her udvisningsregler, og det er bl.a. §§ 22-24, der er interessante i den forbindelse. Vi vil bare gerne være sikre på, at det, når der bliver fremsat et forslag, så ikke alene er det juridiske, der er det mest gennemtænkte, men også det politiske, altså at vi når så langt som muligt med det. Vi er ikke der endnu, hvor vi kan konkludere noget på den undersøgelse, og derfor prøvede jeg også til slut i min tale at sige – nu skal jeg prøve at læse det op igen – at: På den baggrund kan regeringen for nuværende ikke støtte forslaget. **Ukendt**: Det er jeg jo glad for, for det er da i hvert fald et skridt i den rigtige retning. Men hvis man simpelt hen fjernede de her tre paragraffer og så lod det være de internationale konventioner, som var flaskehalsen, så ville vi nok alt andet lige kunne udvise flere kriminelle udlændinge. Er ministeren enig i det? **Minister**: Det kan jeg i hvert fald ikke afvise, for jeg tror nemlig, at det er korrekt, at der er nogle, der i dag bliver beskyttet af trappestigen og ikke af konventionerne, altså nogle, som faktisk godt ville kunne udvises inden for rammerne af de internationale konventioner. Men før jeg sætter to streger under den konklusion, vil jeg gerne lige være helt sikker, og det er faktisk bl.a. derfor, at der pågår et arbejde i ministeriet.
[81180] **Ordfører**: Tak for det, og tak til ministeren for at være imødekommende i den her sag. Jeg synes, det er nogle gode signaler, der kommer fra regeringen, om, at vi skal vise helhedssyn på tværs af kommunegrænser. Det er uhyre vigtigt, og vi har brug for den der brede vifte af værktøjer, som jeg nu tror vi er enige om på tværs af stort set alle partier. Vi kan f.eks. tage Gudenåen, hvor jeg ved at ministeren har været ude med gummistøvlerne, bl.a. ved Svostrup Kro. Der er der ingen tvivl om, at vi ude ved Randers har en prop i hullet der, hvor motorvej E45 krydser Gudenåen. Det er jo et eksempel på, at det ikke nytter noget, at man gør en hel masse i Favrskov og Viborg og Silkeborg, hvis der er en prop i hullet ude ved Randers. Så alene det er et eksempel på, at der er brug for en helhedsorienteret indsats. Jeg ved jo, at ministeren har bedt borgmestrene, bl.a. omkring Gudenåen, om at gå i gang med at lave en koordineret plan, og det synes jeg er klogt. Men hvad nu, hvis borgmestrene ikke kan blive helt enige? Det kan jo være lidt svært at blive enige. Er ministeren så klar til at give noget fødselshjælp, så vi hugger den gordiske knude over, så det ikke trækker i langdrag? **Minister**: Nu er jeg jo meget optimistisk af sind. Jeg skal lige sige, at jeg faktisk ikke har været ude at besøge Svostrup Kro, men jeg har mødtes med borgmestrene og talt med dem om Gudenåen. Men jeg tror godt, det kan lade sig gøre, og det, at vi alle sammen her er enige om, at der skal være en plan for klimatilpasning, siger jo også noget om, at det godt kan være, at man har diskuteret det længe, men at vi jo rykker os tættere på målet, og sådan tror jeg også det er i forhold til kommunerne, altså at hvor man måske før i tiden har haft blikket stift rettet mod sine egne kommunegrænser, så er man blevet mere opmærksom på, at tingene hænger sammen. Jeg oplevede i hvert fald, at det var et meget, meget godt møde med borgmestrene, og at der er interesse for at lave den her samlede plan. Men der kan selvfølgelig, hvis man i den ene kommune skal lave initiativer, som er gode for en anden kommune, være en udfordring, med hensyn til hvem der så skal betale. Det er jo nogle af de barrierer, vi kommer til at møde helt konkret, og der synes jeg da også, vi skal være åbne over for at kigge på, om vi har de rigtige værktøjer til at løse den slags problemer. Jeg tror, at inden jeg skal ind og være fødselshjælper i forhold til kommunerne, så skal vi, når de kommer med den plan, prøve at lytte på, om der er nogle barrierer, eller om de rent faktisk kan løse det med de værktøjer, der er i dag. **Spørger**: Tak for svaret. Det er jeg helt enig i – lad nu borgmestrene få en chance for at gøre det. Men jeg frygter, at der opstår en situation, hvor man enten ikke bliver helt enige, og tingene så trækker i langdrag, eller at man sender tingene i udvalg, så vi måske når frem til 2022 eller 2023. Og der er altså rigtig mange lodsejere, f.eks. ved Gudenåen, som har en frygt for, hvad der kan ske til efteråret i år. Hvis vi får sådan et regnfuldt efterår, så har vi det samme problem igen. Derfor tror jeg, det er vigtigt, at vi rykker hurtigt på det her – det er ikke for at presse regeringen; det er ikke det, der er formålet – og kommer ud over stepperne, dels på det mere langsigtede plan med en klimahandlingsplan, men dels også med hensyn til at regeringen presser på for, at vi får nogle løsninger for de steder i landet, hvor der er nogle konkrete problemer. **Minister**: Jeg oplever, at kommunerne de steder er meget optaget af det, fordi de jo selv oplever, at deres egne borgere enten får vand ind i huset eller ud over markerne, og derfor selvfølgelig i det daglige møder den udfordring, det er. Når det så er sagt, vil jeg sådan set også gerne sige, at hvis borgmestrene kommer tilbage til mig og siger, at det er en kæmpe udfordring, og at der er nogle barrierer på vejen, og om vi ikke kan snakke om det politisk, så synes jeg, vi skal være åbne over for det, for jeg tror helt grundlæggende på, at det er den type planer, der skal til. Og jeg har jo også opfordret til, at kommunerne skal kigge på de virkemidler, vi har nationalt, og se, om der er nogle af dem, de kan bruge i forhold til at få lavet de konkrete indsatser, der skal til.
[102908] **Minister**: Først og fremmest mange tak til forslagsstillerne, Spørgeren og Spørgeren, for det her beslutningsforslag om at udvikle en database over fødevarers klimapåvirkning, som skal danne grundlag for en frivillig klimamærkningsordning for fødevarer. Det er sådan set et arbejde, vi fra regeringens side allerede har sat i gang, så Parti_B sparker sådan set en åben dør ind. Klimamærkning af fødevarer ligger regeringen rigtig meget på sinde, og det er derfor, vi altså allerede har besluttet, at der skal udvikles et statskontrolleret klimamærke på landets fødevarer, og det gør vi så som det allerførste land overhovedet i hele verden. Det skal være et mærke, der er let gennemskueligt, og det skal hjælpe forbrugerne med at træffe grønne og klimavenlige valg. Så jeg er altså helt enig med forslagsstillerne i, at der skal indføres et frivilligt klimamærke for fødevarer i Danmark. For der er virkelig noget at hente, hvis det er sådan, at vi gør det her, på klimaregnskabet. Den gennemsnitlige dansker udleder nemlig, hvad der svarer til 2 t CO 2 på fødevarer og drikkevarer om året, og det svarer til ca. 5,5 kg om dagen. Samtidig er der faktisk seks ud af ti danskere, som gerne vil spise mere klimavenligt. Men tre ud af fire oplever så til gengæld, at det er svært at gennemskue, hvilke klimaaftryk fødevarerne har. Min og regeringens ambition med Danmarks kommende klimamærke er klar: Det skal være ét samlet mærke, som forbrugerne kan have tillid til. Det er et kompliceret og det er et komplekst arbejde, ingen tvivl om det. Forbrugerrådet Tænk har lavet en undersøgelse, hvor de bad folk om at rangere otte almindelige madvarer korrekt, efter hvor meget de belaster klimaet. Der var kun 2 ud af de 1.100 adspurgte, der kunne ramme den rigtige rækkefølge – 2 ud af 1.100. Det er ikke mange. Det fortæller noget om, hvor kompliceret og hvor svært det er, og det understreger, hvor svær en manøvre det bliver at udvikle et nyt fælles klimamærke. Derfor har vi fra regeringens side samlet landets klogeste hoveder inden for sektoren, og tanken er så, at de inden jul i år skal komme med deres skarpeste bud på, hvordan et dansk og verdens første klimamærke kan se ud. Jeg er sikker på, at et klimamærke vil gøre en kæmpe forskel. Forskning fra Københavns Universitet viser, at folk ender med en mere klimavenlig indkøbskurv, når der er et klimamærke på fødevarerne, uanset om forbrugerne er interesserede i at kende klimaaftrykket af deres indkøb eller ej. Det er altså noget, der rykker, det er noget, der virker. Fordi vi kan se alle de fordele ved et klimamærke, er det også helt afgørende, at det er baseret på et solidt datagrundlag, og det er netop en af de mange ting, som arbejdsgruppen bag klimamærket skal se på, altså at der bliver lavet et datagrundlag, der er tilstrækkelig stærkt og godt. Når myndighederne stiller sig bag et mærke, er det afgørende, at det er baseret på et solidt datagrundlag, så mærket kan vinde bred anvendelse og opbakning. Beregningerne skal være videnskabeligt funderet og internationalt anerkendt. Derfor vil vi også sørge for at sætte forskere og eksperter fra de allerøverste hylder på den her opgave. Her er vi altså enige med forslagsstillerne. Det er rigtig gode intentioner, der også er i det beslutningsforslag, der ligger. Det er et arbejde, vi sådan set allerede er i gang med. Jeg er altså enig med forslagsstillerne i retningen og visionen. Vi skal have flere til at spise klimavenligt, mindre kød og mere planterigt. Det er en udvikling, vi skal arbejde for at fremme. Indtil klimamærket er klar, arbejder vi med mange andre tiltag for at øge forbruget af klimavenlige fødevarer. Det gør vi med regeringens klimavenlige kostråd: Spis mindre kød, mere grønt og flere bælgfrugter. Behovet for et klimamærke er der, og det er stort. Forbrugerne vil gerne bruge den indflydelse, som indkøbskurven giver dem, og derudover vil klimamærket også kunne inspirere til handling i andre lande, og dermed vil klimamærket kunne få en global betydning for klimaet, der langt overstiger Danmarks beskedne størrelse. Vi er kendt for fra dansk side at være et foregangsland, og det kan vi også være her med klimamærket, hvor vi formentlig bliver de allerførste i hele verden, og det vil inspirere andre lande til at gøre det samme. Det er dog også klart, at når der bliver fremsat et beslutningsforslag om noget, som regeringen allerede er i gang med, så synes vi nok sådan lidt intuitivt, at det ikke er nødvendigt at vedtage. Men på den anden side er vi slet ikke afvisende over for, at vi bredt her i Folketinget kan blive enige om en beretningstekst, der bakker op om arbejdet med et klimamærke samt database. Vi har det sådan fra regeringens side, at vi ønsker det samarbejdende folkestyre, og når nu det måske ledende oppositionsparti i Folketinget kommer med et forslag til noget, vi sådan set er enige i, hvorfor så ikke samarbejde om det. Så vi vil gerne lytte til, hvad der kommer af forslag i udvalgsbehandlingen, og er det en tekst, vi kan se os selv i, er vi selvfølgelig med på den. Det, vi er opmærksomme på som regering, er, at når vi har valgt at spørge nogle af de allerfremmeste forskere på området og nogle af de fremmeste eksperter på området i forhold til at være med her, er det også vigtigt, at vi ikke forhåndsdiskonterer og siger, at det absolut skal være præcis på den her måde, men at vi giver friheden til, at de sammensætter og udvikler det her på en måde, som de synes er det rigtige. Derfor vil vores stillingtagen til Parti_Bs forslag til beretning handle meget om, at der skal være en plads til, at mærket bliver udviklet. Men i forhold til retningen om, at vi skal have en database, retningen om, at vi skal have et klimamærke, så det bliver nemmere for forbrugerne at vælge, er vi helt enige, så lad os prøve at se, om vi ikke kan samles om det. Så jeg glæder mig til at se resultatet af det her ambitiøse og spændende udviklingsarbejde, der allerede er igangsat, og tak for ordet. Jeg ser frem til eventuelle spørgsmål. **Ukendt**: Tak, og tak til ministeren for den positive modtagelse af det her forslag. Det er vi rigtig glade for. Bare lige for at afklare en misforståelse: Det her beslutningsforslag er noget, vi fra Parti_Bs side fremsatte for et godt stykke tid siden, faktisk på et tidspunkt, hvor regeringen overhovedet ikke var kommet på banen med noget som helst vedrørende et klimamærke. Det var også derfor, vi fremsatte det. Jeg synes lige, det er vigtigt at få det præciseret. Men når det er sagt, tror jeg sagtens, at vi kan finde ud af en fælles beretning, for det lyder jo, som om vi er ganske enige om, at der er behov for et klimamærke. Mit spørgsmål er: Hvornår tror ministeren at det er realistisk at vi kan se klimamærket på fødevarerne nede i SuperBrugsen? **Minister**: Først og fremmest tak til Spørgeren for kommentaren. Jeg tænker, at der ikke rigtig er nogen af os, der har brug for at have en eller anden konkurrence om, hvem der kom først med lige præcis et eller andet forslag. Det, jeg bare kan konstatere, er, at vi i dag behandler et beslutningsforslag fra Parti_B, og det er altså flere uger siden, vi kom med vores udmelding på det her område. Men det er fint og kun godt, at vi er enige om, at vi skal i en retning, hvor vi har mere viden om, hvad klimapåvirkningen er. Og det er kun fint, at vi er enige om, at vi skal have et mærke, sådan at man også kan stemme med indkøbskurven og gå i en retning, hvor man vælger noget, der er mere klimavenligt. Det er kun godt, at vi er enige om det. Tanken er, at vi skal være færdige med udkastet til et mærke før jul i år, og så skal vi rimelig hurtigt efter det være klar med, at der kommer et mærke på. Jeg kunne håbe på, at det bliver i løbet af 2023, men at stå og love det her på Folketingets talerstol – og så bliver det lige præcis 2024 eller noget andet – vil jeg nødig gøre. Jeg kan kun sige, at vi vil knokle en vis del ud af bukserne. Vi synes, det er vigtigt, at det kommer på så hurtigt som overhovedet muligt. **Ukendt**: Ja tak. Jeg synes sådan set, det er et udmærket svar, at man satser på at kunne færdiggøre arbejdet i slutningen af året og der så kan komme noget i foråret 2023. Det svar vil jeg gerne anerkende. Kan ministeren lige her til sidst fortælle noget om, hvordan man regner med at den politiske inddragelse bliver i den proces? **Minister**: Nu sagde jeg meget præcist, at jeg håbede på, at det kunne blive i løbet af 2023, men at det kunne være, at det lige præcis blev lidt senere. Så at konkludere, at det allerede bliver i foråret 2023, er måske lidt til den friske side. Men lad os da håbe på det. Det kunne være rigtig, rigtig godt. Men det er nok lige vel optimistisk. Jeg tænker, at vi løbende kan invitere ordførerne til orientering og information om, hvor vi er henne, og tage nogle mellemtider i forhold til den arbejdsgruppe, der er. Så det vil jeg prøve at initiere.
[94660] **Minister**: Tak, formand. Med beslutningsforslaget B 156, som vi skal drøfte nu her, foreslås det, at regeringen inden den 1. maj 2021 skal fremsætte et lovforslag, hvorved der oprettes en ny forsøgsordning med udvidede frikommuneforsøg. Den udvidede frikommuneforsøgsordning skal medføre, at alle 98 kommuner skal kunne ansøge om at gennemføre konkrete forsøgsforløb inden for et eller flere velfærdsområder efter eget valg. Det kunne f.eks. være dagtilbuds-, folkeskole-, ældre- eller beskæftigelsesområdet. Med den udvidede frikommuneforsøgsordning skulle alle landets kommuner have langt større frihed til selv at finde nye og effektive løsninger. Der har gennem årene været forsøgt en række gode tiltag for at gøre op med unødigt bureaukrati i den kommunale sektor. Vi har haft frikommuneforsøgene i forskellige former, og udfordringsretten blev indført i 2008, og vi har fjernet enkeltbestemmelser, men det må siges at have været en sporadisk indsats med forskellige redskaber. Trods gode intentioner er der fortsat behov for at afbureaukratisere og regelforenkle. Den tidligere VLAK-regering igangsatte i 2019 frikommuneforsøg III. Der indkom 20 ansøgninger fra i alt 17 kommuner – altså var der en begrænset interesse fra kommunerne for et nyt frikommuneforsøg. Ansøgningerne blev efterfølgende i december 2019 omdirigeret til behandling i regi af den udvidede udfordringsret. Den tidligere regering igangsatte også anden runde af friinstitutionsforsøg i 2019, hvor både kommuner og institutioner kunne søge om at gennemføre forsøg. Regeringen besluttede dog i marts 2020 ikke at gennemføre forsøgene. Det var bl.a., fordi der var meget begrænset interesse for forsøgene blandt kommunerne. Kun 3 ud af 98 kommuner havde vist interesse – det, til trods for at forsøget havde været åbent for alle landets kommuner. Regeringens holdning er også på den baggrund, at vi har prøvet og afprøvet forsøgsordningerne, hvor der fjernes enkeltstående regler. Det betyder selvfølgelig ikke, at vi bare skal opgive flere forsøg, hvor idéer til at løse velfærdsopgaverne bedre med mindre bureaukratiske regler kan komme nedefra, fra dem, der ved, hvor reglerne er bøvlede og forhindrer nye og bedre måder at gøre tingene på – tværtimod. Men der er behov for, at vi prøver noget nyt, og det er netop det, regeringen har gjort med velfærdsaftalerne på henholdsvis dagtilbudsområdet, skoleområdet og i ældreplejen. Forslagsstillerne angiver, at det udvidede frikommuneforsøg skal frisætte alle 98 kommuner på en gang, og at kommunerne selv skal kunne vælge et eller flere velfærdsområder, hvor kommunen skal sættes fri. I forhold til det forslag kan jeg have en stille undren. Forslagsstillerne har tidligere afvist at støtte velfærdsaftalerne på ældreområdet. Forslagsstillerne har jo for ganske nylig stemt imod lovforslag om velfærdsaftaler på ældreområdet. Nu vil I så det hele og mere til. Hvordan det hænger sammen, ved jeg ikke. Med velfærdsaftalerne går vi en anden og ny vej, end vi har gjort før. Vi starter så at sige med et blankt stykke papir, for vi vil gøre op med det, der kvæler fagligheden og nærværet. Vi ved ikke bedst herinde på Christiansborg – ikke altid i hvert fald. Det gør dem, der til daglig er tæt på den ældre borger, barnet i børnehaven eller eleven i folkeskolen. Borgerne skal opleve mere nærvær, bedre omsorg, bedre pleje. Det kan de, ved at de fagligt kompetente medarbejdere får lov til at få mere frie rammer til at skabe den bedre velfærd sammen med borgerne. Det kræver mod, og det kræver tro på de fagprofessionelle: lærerne, pædagogerne og medarbejderne på ældrecentrene, og det mod og den dedikation fra kommunal side har de syv kommuner udvist. Det vil jeg gerne kvittere for. Forsøg af den her karakter kan kun fungere, hvis der er en stærk politisk forankring i kommunerne. Børnene skal selvfølgelig stadig have undervisning af høj kvalitet. De ældre skal stadig have den hjælp og pleje, som de har behov for. Derfor er der på det blanke stykke papir nedfældet nogle enkelte hegnspæle, der sikrer, at det sker. Men med den større frihed, som kommunerne får, følger der selvfølgelig også et ansvar for at levere bedre velfærd og bedre løsninger. Det tror jeg på at de syv kommuner kan levere. Kommunerne har så meget gejst og masser af idéer. Med velfærdsaftalerne er der tale om et forsøg i dybden, hvor kommunerne får vidtgående frihedsgrader. Antallet af deltagende kommuner er derfor også en afvejning i forhold til omfanget af frihedsgrader. Som jeg tidligere har nævnt, er det derfor på nuværende tidspunkt mest hensigtsmæssigt, at vi starter med syv kommuner, der hver sættes helt fri for unødvendig regulering på et enkelt område, hvor vi altså prøver en vild idé af i mindre skala. Vi får langt bedre forudsætninger, hvis vi har muligheden for at følge og understøtte hver enkelt af de syv kommuner. Det kræver altså et tæt samarbejde, og det kræver nogle kommuner, der er dedikeret til forsøget. Det samme gør sig sådan set gældende i forhold til antallet af velfærdsområder. Vi starter med tre velfærdsområder, der udgør hjørnestenen i den nære velfærd: dagtilbud, folkeskole og ældrepleje. Unødvendigt bureaukrati, detailregulering er helt sikkert også aktuelt på andre velfærdsområder, så erfaringerne skal ikke kun komme til gavn på tre velfærdsområder og i syv kommuner. Det er klart vores ambition at kunne udbrede erfaringerne fra forsøgene til at forbedre velfærden i resten af landets kommuner. Dermed sagt udelukkes det naturligvis ikke, at der parallelt med velfærdsaftalerne kan iværksættes andre indsatser eller frihedsforsøg i bredden. Det vigtige her er at se på formålet, og hvorfor vi laver de her forsøg, nemlig at fjerne bureaukrati, give plads til medarbejdernes faglighed og lokale løsninger tæt på borgerne. Så for at opsummere: I stedet for de forskellige frisættelsesforsøg, som vi har haft gennem de sidste mange år, og som der ikke har været den helt store interesse for, så har vi brug for at give slip og gøre tingene på en helt ny måde. Vi har med de politiske aftaler om velfærdsaftalerne forpligtet os til at vende det hele på hovedet. Vi herinde bliver nødt til at træde et skridt tilbage. Vi har brug for at se innovationen sprudle, og derfor handler det om at turde gå ganske vidt. Jeg kan forsikre Parti_B og resten af Folketingets partier om, at regeringens arbejde med at afbureaukratisere den offentlige sektor ikke slutter med velfærdsaftalerne. Tværtimod er det kun et første skridt. Så her mener jeg at Parti_B sparker en åben dør ind, så at sige. For selvfølgelig skal vi fortsætte arbejdet med at sætte vores borgere og dygtige medarbejdere fri fra snærende detailstyring. Velfærdsaftaler på dagtilbuds-, folkeskole- og ældreområdet er startskuddet: Flere områder kan komme til. Men vi gør ikke det hele på én gang. Det har vi prøvet før med begrænset resultat og også med begrænset interesse fra kommunernes side, tør jeg godt sige. Vi gør det med andre ord trinvis, for at vi har mulighed for at understøtte forsøgene. Den mulighed vil ikke være der, hvis alle kommuner og velfærdsområder sættes fri på en og samme tid. Som erfaringerne fra de tidligere frikommuneforsøg også viser, handler det om kvalitet og ikke kvantitet i forsøgene og i antallet af deltagende kommuner, hvis vi skal lykkes med for alvor at rykke noget på den her dagsorden. Jeg ser utrolig meget frem til at komme i gang for alvor og se, hvad der kommer ud af de her vidtgående forsøg med syv velfærdsaftalekommuner, så vi kan bruge erfaringerne til at forbedre velfærden på tværs af alle kommuner, og så kan vi herefter tale om at inddrage flere kommuner og velfærdsområder. Så på den baggrund kan vi ikke støtte forslaget. **Spørger**: Tak for ministerens tale. Der er faktisk rigtig mange af de ting, som ministeren siger i talen, som stemmer fuldstændig overens med det beslutningsforslag, som vi faktisk fremsætter fra Parti_Bs side. Ministeren sagde bl.a.: Vi ved ikke bedst her på Christiansborg – det skal være lokalt, at tingene bliver forankret. Ministeren sagde også, at der skal gives plads til at træde et skridt tilbage og tænke nyt. Det er jo netop det, vi gør med det her beslutningsforslag; at turde tænke nyt. Og så kan det godt være, at vi ikke synes, at vi skal træde et skridt tilbage, men måske faktisk træde et større skridt frem. Er ministeren ikke enig i, at når man nu på forhånd fra regeringens side har valgt syv kommuner og på forhånd har valgt nogle bestemte områder, som der skal laves forsøg på, så er det jo faktisk, fordi regeringen understreger, at regeringen åbenbart ved bedst? **Minister**: Nej, det kan man ikke anklage os for, al den stund at vi faktisk har så få hegnspæle, der sikrer borgernes ret. Men ellers blander ikke bare vi os udenom og Folketinget blander sig udenom, men vi har jo fået de konkrete kommuner med på, at det skal byrådene og kommunalbestyrelserne også. Nu kan jeg ikke huske, i hvilken af de tre kommuner de nævnte, at de har det her i gang på ældreområdet. Men idéerne om afbureaukratisering og om nye måder at gøre tingene på, hvor de ældres behov, de pårørende og de faglige vurderinger fra medarbejderne kommer helt i front, er jo vældig godt i gang derude. Og et af stederne ved jeg at de har indsamlet idéer på toiletterne – det er jo ikke meget fred, man får som offentligt ansat. Men dér har folk så kunnet bidrage med gode idéer på toiletbåsen til, hvordan de skal gøre det. Og det er jo det, der er hele pointen her. Altså, i forhold til det her med oppefra og ned eller det her med en enkelt regel, man kan få lov til at søge om, altså friinstitutionsforsøg, kan vi bare se – og det har vi jo kunnet se igennem årene – at det jo ikke er det, der rykker for alvor. Så ville vi jo ikke stå, hvor vi står i dag. Så nu prøver vi at gøre det på en ny måde. **Spørger**: Tak. Det, jeg er ked af, er egentlig, at man ikke tør at slippe kommunerne fri og give dem lov til selv at melde ind, i forhold til hvor de godt kunne tænke sig at lave forsøg. For jeg kan jo oplyse ministeren om, at jeg har fået flere henvendelser fra kommuner, der spørger: Hvorfor kan vi ikke få lov til at lave nogle forsøg på f.eks. beskæftigelsesområdet, på klimaområdet eller måske på landdistriktsområdet? Og der må jeg jo så svare: Fordi regeringen har besluttet, i hvilke syv kommuner og på hvilke områder der skal laves frikommuneforsøg. Og der vil jeg gerne spørge ministeren: Tror ministeren ikke på, at de andre 91 kommuner faktisk kunne have nogle gode idéer? **Minister**: Jamen jeg synes da, at det er helt fantastisk, hvis der allerede på baggrund af velfærdsaftalerne med syv kommuner på tre centrale velfærdsområder har bredt sig en stor energi og interesse derude for at være med. Og som jeg også sagde i min besvarelse, sparker Parti_B jo for så vidt en åben dør ind. For det er klart, at vi skal følge op på de her frihedskommuner, som jeg tror at der er nogle der har kaldt dem, og de erfaringer, de gør, og udbrede dem. Og så er det oplagte jo at kigge på, om der også er andre områder, hvor vi kan gå lige så radikalt til værks.
[110655] **Spørger**: Tak til ordføreren for talen. Jeg er enig med Ordføreren i, at det er urimeligt, at vi forventer os så meget af ordføreren her ud på de sene aftentimer, men jeg synes nu, at ordføreren som regel lever rigtig godt op til forventningerne – også i dag. Jeg vil starte med at sige, at jeg er utrolig glad for, at Færøerne bevæger sig i den rigtige retning, hvad angår fiskeriaftalerne med Rusland, måske især efter at ordførerens parti har sat sig i regeringskontorerne derhjemme i Tórshavn. Det skal I have stor ros for, måske især i betragtning af, at det jo for nylig er blevet afsløret i forbindelse med dokumentaren »Skyggekrigen«, at fiskerifartøjer med russisk flag på foretager spionage i færøske farvande. Hvad gør vi ved det? Tænker ordføreren, at man f.eks. i den anledning bør lægge nogle flere sanktioner på bordet over for Rusland fra rigsfællesskabets, herunder Færøernes, side? **Ordfører**: Nu må jeg svare personligt, for sagen er ikke afklaret i det færøske system. Men personligt mener jeg, at det er meget problematisk, at der ligger skibe i de færøske havne, som endda er under meget, meget stærk mistanke om at have begået sabotage i Norge. Et skib, der hedder »Melcart 5«, var det skib, som sejlede 140 gange tværs over kablet mellem Svalbard og Norge og kappede det over. Det skib har ligget på Færøerne i mange, mange uger, og det kan jeg ikke lide. Altså, det må jeg sige. At se det færøske flag øverst i masten på det skib synes jeg er ubehageligt, så jeg håber, at man i det færøske system, i det færøske Lagting, træffer en beslutning, som er ansvarlig, når det gælder det. **Spørger**: Det tænkte jeg nok at ordføreren mente. Kunne man også forestille sig, at spionagen kunne give anledning til, at fiskeriaftalerne med Rusland kunne annulleres lidt hurtigere og mere effektivt i lyset af situationen? **Ordfører**: Jeg kan ikke kommentere så meget på det. Jeg har været meget aktiv i debatten om det her. Jeg har haft en stor konference om det, jeg har lavet en stor rapport om vores samarbejde med Rusland for nylig. Der er ingen tvivl om, hvor jeg står i det her spørgsmål. Jeg sidder ikke i Lagtinget eller landsstyret. Jeg har forsøgt at belyse sagen, således at beslutningen kan træffes på et så oplyst grundlag som muligt – det har jeg bidraget til. Jeg kan desværre ikke sige så meget om det, men min personlige holdning er ikke til at tage fejl af.
[89654] **Spørger**: Jeg vil først bede ministeren om ikke at bruge alt for mange stråmænd, når han taler om vores forslag. Punkt 1, hvem har sagt, at NPT ikke har nogen betydning? Vi har sagt, at det her kunne være et godt supplement til NPT og en del andre ting. Punkt 2, ja, det lyder, som om vi skal opgive NPT – hvem har dog sagt det? Det er der ingen der har. Er det mangel på gode argumenter, der gør, at ministeren mener, at vi skal skydes argumenter i skoene? Nej, det duer ikke, hr. minister. Alt er startet med et initiativ, som kunne grines ad på det tidspunkt, hvor det blev taget, også NPT. Det var få lande, der i en snakkeklub fik ordnet det og fik lande med, fordi det var en farlig situation efter anden verdenskrig. Vi har i vores forslag nævnt de initiativer, som ministeren selv nævner. Men Parti_A og Parti_B har kun nævnt én ting: NPT. Det vil sige, at de er meget, meget fokuseret på én løsning, hvor vi siger: Nej, der er mange løsninger. Og der er også en ny en, som vi gerne vil have med nu. Så vi inkluderer i stedet for at ekskludere. Kunne ministeren ikke også formå at få sig selv til i realiteten at gøre det, når han nævner det her? **Minister**: Nej, Spørgeren. Det, som Spørgeren foreslår med at tilslutte sig forbudstraktaten, er ikke et supplement til NPT. Det, som det vil risikere at gøre, er at underminere arbejdet i NPT. Det ønsker vi ikke. Vi ønsker at bruge NPT – som jeg forstår at Spørgeren og også Spørgeren faktisk anerkender har gjort en forskel – og styrke det arbejde. For det er der – i den virkelige verden – man får reduceret antallet af atomvåben og på sigt forhåbentlig får leveret en verden uden atomvåben. Det er det ultimative mål for os. **Spørger**: NPT har sine mangler. Det har vi erkendt alle sammen; det har ministeren gjort, det har Parti_B gjort, det har Parti_A gjort. Vi kan endda sige, at det også har sine mangler, ved at der er næsten lige så mange nye atommagter uden for NPT-aftalerne, som der er inden for dem – nogle af dem har vi ikke rigtig styr på. Og våbnene er i dag så lette, at man ikke engang behøver at være en stat for at fremstille sådan et våben. Det gør det hamrende farligt lige nu, og det gør det hamrende nødvendigt, at vi tager initiativer, som kan supplere ikkespredningsaftalen. Det håber jeg da at ministeren kan se – han har selv nævnt tre af dem. **Minister**: Jo, men i forhold til de initiativer, som skulle supplere ikkespredningstraktaten, altså forbudstraktaten, siger hr. Chritian Juul, at de lande, der har atomvåben, og som ikke er en del af NPT, vil man så kunne adressere, forstår jeg, ved at tilslutte sig forbudstraktaten. Men der er jo ikke nogen af de lande, som har atomvåben, som vil tilslutte sig forbudstraktaten. Så det giver simpelt hen ikke logisk mening. Nej, jeg er ked af at sige det, men det er vigtigt, at vi styrker rammerne i NPT sammen med ligesindede lande. Det er i den virkelige verden vejen til reel nedrustning, og det ønsker vi fra regeringens side.
[112024] **Ukendt**: Først og fremmest skal jeg jo beklage, at statsministeren ikke er her til at tage en anden runde, for det var jo sådan set hende, der var indkaldt i hasteforespørgslen. Så vil jeg egentlig bare stille et spørgsmål til det, som ministeren sagde her til sidst, nemlig at hvis man skal udvide FE-mandatet, skal man også udvide tidsperspektivet. Har regeringen et ønske om rent faktisk at invitere til en reel forhandling om kommissoriet, også det nye tillægskommissorie om at få undersøgt Claus Hjort Frederiksens rolle i FE-sagen, eller insisterer man bare på at køre det igennem? Og når jeg spørger, er det jo, fordi da det nuværende FE-kommissorium blev til, var der jo en lang række partier, som ønskede, at man skulle være mere grundige og også undersøge baggrunden for aflytningerne i FE-sagen, og det ønskede regeringen ikke. Så jeg vil bare spørge, om regeringen denne gang rent faktisk ønsker at lytte til Folketinget. **Minister**: Det vil jeg svare ja på, ellers ville vi ikke indkalde til drøftelser. For det andet er det også et udtryk for, at regeringen, også dengang vi drøftede den nuværende FE-undersøgelseskommission, har lyttet. Det er jo derfor, at jeg har meldt ud tidligt i de forgangne uger, at vi vil udvide FE-undersøgelseskommissionens mandat til i virkeligheden at indeholde nogle af de ønsker, der var, dengang vi nedsatte den første FE-undersøgelseskommission. Vi er en lyttende regering. **Ukendt**: Jo, det siger man, men det følger bare ikke af handlingen. Det er jo helt korrekt, at en stor del af Folketingets partier ønskede, at den undersøgelseskommission blev bredere end det, den endte med. Så man har jo ikke lyttet til Folketinget. Man har jo bare kørt det, man selv ville, igennem. Og når det så er, at justitsministeren står på Folketingets talerstol og siger, at der ikke er nogen grænser for, hvem undersøgelseskommissionen kan indkalde, så passer det jo ikke, for en undersøgelseskommission vil smalt fokusere på sit opdrag, og det er at undersøge særlige hensyn til myndighederne, og det vil jeg bare have bekræftet af justitsministeren. **Minister**: Vi lægger ikke op til, at undersøgelseskommissionen skal undersøge særlige hensyn til myndighederne. Vi lægger op til, at FE-undersøgelseskommissionen får udvidet mandat, så den undersøger, hvorvidt der er foretaget usaglige hensyn i forbindelse med iværksættelsen og tilrettelæggelsen af både efterforskning og retsforfølgning af Lars Findsen og Claus Hjort Frederiksen. Jeg vil også vove den påstand, at mange af de ting, der har været bragt op i debatten, som jeg mener, og det er jo en politisk betragtning, både er skadelige og konspiratoriske, men ikke desto mindre er åben over for at undersøge, vil være omfattet af den formulering.
[91790] **Spørger**: Jeg er for så vidt enig i meget af det, Ordføreren fremfører, om, at der er racisme i Danmark. Og derfor må man jo sige, at den pågældende bestemmelse i straffeloven i hvert fald ikke har den ønskede effekt. Så kan man spørge: Er det indgreb, det så er i ytringsfriheden, proportionalt med, at man så tilsyneladende ikke når det mål, som Ordføreren ønsker sig? Jeg mindes jo f.eks. nu, hvor Ordføreren nævner den såkaldte »Black lives matter«-bevægelse, hvordan deres forkvinde, Bwalya Sørensen, eksercerede i at opdele forsamlinger i brune og hvide, således at de hvide skulle stå et bestemt sted og de brune et andet sted. Der vil jeg bare høre, om Ordføreren ikke er enig i, at det er sådan et meget godt eksempel på, at der er racisme i det danske samfund? **Ordfører**: Nej, det mener jeg ikke er et eksempel på, at racisme findes i Danmark overhovedet, bestemt ikke. Jeg kan komme på så mange andre eksempler, som viser, at racisme findes, som jeg også oplistede i min tale, og som jeg egentlig tit og ofte ønsker mig at Spørgeren forholder sig til. **Ukendt**: Så prøver vi en anden sag. Den anden dag kunne man læse en stor debat på Facebook om, at 10 ud af 12 af de voldtægter, der begås i Danmark, begås af folk med en anden etnisk baggrund end dansk. En af de debatter, der så var, var om, hvor mange af deres ofre der mon så er danske, og hvor mange der tilhører den samme kulturbaggrund, som gerningsmændene selv har. Jeg mindes slet ikke, når jeg har hørt om f.eks. en af de massevoldtægter, der af og til bliver begået af sådan nogle arabiske drengebander, at offeret så har været fra deres egen kulturkreds. Er Taleren enig i, at det så er et udtryk for racisme i Danmark? **Ukendt**: Jeg er enig i, at det er udtryk for en fuldstændig vanvittig patriarkalsk kultur. Noget af det, der var meget vigtigt for Parti_G, da vi lavede samtykkeloven, var, at samtykkeloven også gælder i ægteskaber, sådan at de kvinder, som er udsat for negativ social kontrol og derfor bliver tvunget til sex i deres ægteskaber, også er beskyttet af den her lov.
[96514] **Spørger**: Vi er stadig væk større på mange områder. Jeg kunne godt tænke mig at vide noget: Parti_G har fremlagt en økonomisk plan, som reducerer bnp med 18 mia. kr. og trækker 15.700 i den dårlige retning arbejdsudbudsmæssigt, og mit spørgsmål er: Hvem er det så, der skal passe de syge og børnene og de ældre, når der bliver færre i arbejdsudbud? **Ordfører**: Nu vokser arbejdsudbuddet jo faktisk i løbet af de næste mange år som følge af noget af al den politik, der er blevet vedtaget, og noget er godt, og noget er meget skidt. Men jeg vil egentlig gerne starte med at sige, at vi i Parti_G er meget, meget kritiske over for den betragtning, at bare fordi man pisker folk i bunden af vores samfund og giver skattelettelser i toppen, så skaber det nødvendigvis arbejdsudbud. Vi vil rigtig gerne være med til at sikre, at der kommer reelle mennesker ud i reelle jobs, og det skal vi gøre, bl.a. ved at få nogle af de mange arbejdsløse, der er i vores samfund, ud i beskæftigelse, at få folk med handicap og folk med minoritetsetnisk baggrund, som ligger nederst i ansøgningsbunken, ud på arbejdsmarkedet. Vi skal have mange flere i praktik. Der er rigtig meget, vi kan gøre, og så er arbejdsgiverne jo også meget velkomne til at søge rundt i EU, hvor der er 15 millioner arbejdsløse, man kan ansætte. **Spørger**: Ja, vi er enige om, at beskæftigelsen stiger, men vi er også enige om, at det, hvis man trækker folk ud af arbejdsudbuddet, så gør problemet større, og vi kommer til at mangle sosu-assistenter og andet fagpersonale. Det har Parti_G i hvert fald sagt gentagne gange. Så jeg skal bare lige høre: Anerkender Parti_G de begreber omkring arbejdsudbud? For man har ofte kritiseret Parti_K for at ville gå den anden vej baseret på arbejdsudbud. Er det sådan, at man anerkender de præmisser og de regnemetoder, som Finansministeriet bruger, eller gælder det kun, når det går Parti_Gs vej? **Ordfører**: Mig bekendt har vi ikke kritiseret jer for arbejdsudbudseffekter på jeres forskellige udspil, men for indholdet. Og nej, vi er dybt kritiske over for Finansministeriets regnemodeller, som jo siger, at hvis man tager lidt penge fra millionæren eller direktøren, så vil han arbejde meget, meget mindre. Det tror jeg slet og ret ikke på, og det er jo også sådan, at det er blevet tilbagevist gang på gang.
[88892] **Minister**: Jeg vil starte med at sige tak til ordførerne for debatten og for modtagelsen af det her lovforslag. Jeg er glad for at kunne konstatere, at der er opbakning i Folketinget til at gennemføre den her lovgivning. Lovforslaget, som vi behandler i dag, indeholder en ændring af udlændingeloven. I Danmark gør vi, hvad der står i vores magt, for at få bugt med coronaepidemien, og det gør andre lande selvfølgelig også – det er helt naturligt. Derfor stiller flere lande krav om, at danske myndigheder kan fremvise en negativ test for corona, når de skal tage imod en udlænding, der udsendes eller udrejser fra Danmark. Det samme er der også en del flyselskaber, der gør, når udlændingen skal transporteres ud af landet. Vi har desværre set flere eksempler på, at nogle udlændinge har nægtet at lade sig teste for corona, og på den måde kan udlændingen umuliggøre en udsendelse fra Danmark. Det mener regeringen ganske enkelt ikke er holdbart. Jeg tror desværre heller ikke, at vi skal regne med, at det bliver inden for en overskuelig horisont, at de krav om negativ coronatest bliver fjernet fra flyselskaber eller lande. Vi taler her om udlændinge, som ikke har ret til at være her i landet. Det kan f.eks. være afviste asylansøgere; det kan også være folk, der er dømt for et strafbart forhold og er blevet udvist af Danmark. Der er altså tale om personer, som har fået et endeligt afslag på opholdstilladelse, og som dermed ikke har ret til at opholde sig i Danmark. Det er en ret afgørende prioritet for regeringen, at de her mennesker udrejser. Hvis ikke det sker frivilligt, skal de udsendes. Alt andet vil ikke være en retsstat værdigt. Lovforslaget har derfor til formål at gøre det muligt for myndighederne at pålægge en udlænding, der skal udrejse af landet, at lade sig teste for f.eks. covid-19, hvis det er nødvendigt for, at udlændingen kan udrejse eller udsendes. Hvis de nægter at følge påbuddet om undersøgelse, vil det efter forslaget være muligt ved politiets bistand at fremstille udlændingen for en sundhedsperson med henblik på undersøgelse. Lovforslaget indeholder endvidere en klar hjemmel til, at der kan ske den nødvendige behandling af personoplysninger i forbindelse med ordningen. Det er helt afgørende, når der skal udstedes den relevante sundhedsfaglige dokumentation, og når de oplysninger skal videregives til andre lande eller private aktører i forbindelse med udrejsen. Jeg vil sige tak for debatten om lovforslaget i dag, og vi står selvfølgelig fuldt ud til rådighed for de spørgsmål, vi allerede kan høre er på vej. **Spørger**: Tak for det. Vi har jo lige i sidste uge indgået en bred aftale om en ny epidemilov, hvor der var bred enighed om, at der i forbindelse med de tvangsmæssige tiltag, der følger af epidemiloven, skal være en automatisk domstolsprøvelse. Kan ministeren så forklare, hvorfor man ikke mener at der skal være domstolsprøvelse i det her tilfælde med tvangstest, som jo også er en ret indgribende foranstaltning i det enkelte menneskes liv? Og kan ministeren forklare, hvilke sundhedsfaglige kompetencer der er til stede i Hjemrejsestyrelsen, som jo skal vurdere, hvem der er sårbare i den her situation? **Minister**: Jeg vil starte med at sige, at for mig er det her ren og skær udlændingepolitik – det her handler ikke om at håndtere covid-19-epidemien i Danmark. I den forstand er der ikke noget sundhedspolitik i det her, set fra mit synspunkt i hvert fald. Det her handler ene og alene om, at folk, der er dømt til udvisning eller har fået afslag på asyl, skal på flyet hjem, og at det ikke skal være muligt at læne sig tilbage i sofaen og sige: Jeg vil ikke lade mig teste. Så er det rigtigt, at vi har nogle regler om, at hvis man bliver frihedsberøvet, er der mulighed for domstolsprøvelse, men vurderingen i forbindelse med det her lovforslag har ikke været, at man kan betragte det som en frihedsberøvelse, at man f.eks. med politiets bistand får foretaget en test for covid-19, fordi det ikke er af et omfang, hvor der er tale om frihedsberøvelse. **Spørger**: Hvis det her ikke har noget med coronasituationen eller covid-19 at gøre, så forstår jeg bare ikke, hvorfor det fremgår af indledningen på side 2 i lovbemærkningerne, hvor man nævner corona og covid-19 som eksempel. Så det har jo baggrund i den situation, vi er i i øjeblikket. Derfor kan jeg bare ikke forstå, hvorfor der ikke i det her lovforslag er indført revisionsklausuler og mulighed for domstolsprøvelse, som man kender det fra andre tvangsmæssige tiltag i den her situation. Det synes jeg vi må få svar på. Og hvad er det for nogle sundhedsmæssige kompetencer, der er i Hjemrejsestyrelsen til at foretage de her meget væsentlige vurderinger? **Minister**: Det har selvfølgelig noget med coronasituationen at gøre. Jeg tror ikke, vi havde stået med det her lovforslag i dag, hvis ikke der havde været en global epidemi, pandemi, eller hvad det nu hedder. Så i den forstand har det jo noget med coronasituationen at gøre. Jeg siger bare, at det her lovforslag ikke handler om at håndtere situationen med covid-19 i Danmark – i den forstand har det ikke noget med sundhedspolitik at gøre. For mig har det noget med hjemrejsepolitik at gøre. Og når det er Hjemrejsestyrelsen, som har til opgave at pålægge udlændinge at få foretaget en test, så er det, fordi det er dem, der har myndighedsansvaret for at få folk på flyet og ud af landet.
[93829] **Spørger**: Tak for det. Den danske natur og biodiversitet har brug for mere plads. Det er vi alle sammen enige om, og derfor er den grundlæggende tanke om at skabe naturnationalparker, som forslaget her lægger op til en ramme omkring – hvor naturen og dens arter så vidt muligt vil få bedre plads og dermed også bedre kan blive en naturlig del af økosystemet – en fin idé. Det er måske heller ikke så underligt, at vi synes det, al den stund at det jo var vores nuværende formand i sin tidligere egenskab af miljøminister, der lancerede den idé. Men man kan sige, at én ting er konceptet, noget andet er selvfølgelig det indholdsmæssige. Vi vil fra Parti_Bs side meget gerne være med til netop at skabe rammer og dermed også plads til natur og biodiversitet, og vi vil også meget gerne være med i den vigtige diskussion om, hvordan de kommende naturnationalparker så bør være. Naturnationalparkerne kan desuden være med til også at skabe spændende naturoplevelser for turister og for os alle sammen, der er ude i naturen, og udvikling af landdistrikterne, så det er vi meget positive omkring som udgangspunkt. Men – der er selvfølgelig også et men – der ligger i lovforslaget på nuværende tidspunkt en del punkter, som vi er meget skeptiske over for, og som vi meget gerne vil diskutere yderligere, bl.a. og ikke mindst det, at man lægger op til at kunne dispensere for dyrevelfærdsloven, således at ministeren for fødevarer, landbrug og fiskeri kan blive bemyndiget til ikke at overholde de nuværende regler for tilsyn med dyr. Det omfatter bl.a., at tilsynet skal ske på bestandniveau og ikke ud fra en individuel vurdering af det enkelte dyrs sundhedsmæssige tilstand. Sådan en lempelse af dyrevelfærdsloven kan Parti_B ikke være med til at bakke op om. Vi mener, der bør gælde de samme regler for tilsyn med dyr i naturnationalparkerne, som der må gælde uden for parkerne. Vi har jo desværre set et trist eksempel fra Mols Bjerge, hvor man jo kan se, hvor galt det kan gå, hvis ikke der er tilstrækkeligt opsyn og tilsyn med dyrene. Så vi kan under ingen omstændigheder være med til den del af det, men det vil vi selvfølgelig også gerne diskutere, når vi kommer dertil. Derudover foreslås det også, at naturnationalparkerne generelt bliver friholdt fra jagt, ligesom rammerne for friluftslivet og borgernes adgang kommer til at være stærkt begrænset. Det er også efter vores vurdering lidt uklart, hvordan lokale borgere og lodsejere vil blive inddraget i processen med netop at etablere parkerne. Så hele naboproblematikken er vi også optaget af. Hvad betyder det, når man laver indhegninger rundt omkring områder? Der er jo naturlige faunapassager, hvor dyrene jo i dag har fri bevægelighed, og hvor man jo så med en indhegningsopsætning begrænser den naturlige faunapassage. Det er også en del af det, som vi er interesserede i at få talt videre om. Eksempelvis er der åløb, der er inde i naturnationalparkerne, og som har brug for at blive renset op, og må man så det, hvis det betyder, at der kan være oversvømmelser ude på eksempelvis en landmands eller en anden lodsejers jord, der ligger som nabo til områderne? Så der er forskellige ting i det her forslag, som vi er udfordret af, og det vil vi selvfølgelig gerne tale videre om i udvalgsarbejdet og eventuelt også med ministeren i et samråd. Vi har allerede haft et målrettet det her med dyrevelfærden, og det vil vi gerne tale videre om. For vi synes, det er en god idé at skabe nogle ordentlige rammer og nogle steder, hvor der netop bliver gjort plads til naturen og biodiversiteten, men vi har som sagt også en interesse i, at både dyrevelfærd inden for de områder og borgerinddragelse i lokalområdet også bliver tænkt ind i det, og at hele naboproblematikken også bliver en del af det, som fremgår, måske mere tydeligt, end det gør nu. Til lovforslaget er der også kommet en lang række høringssvar, faktisk flere hundrede sider. Her bliver der fra afgørende aktører som f.eks. Det Dyreetiske Råd og Dyrenes Beskyttelse udtrykt en bekymring for netop lempelsen af dyrevelfærden. Lokale borgere, friluftsforeninger og motionsklubber er også bekymrede for at få frataget deres adgang til store naturområder. Eftersom der udtrykkes så mange holdninger fra organisationer og borgere i høringssvarene, kan man selvfølgelig undre sig lidt over, hvorfor det ikke har givet anledning til, at regeringen har ændret det store i lovforslaget, siden det blev sendt i høring. Spørgsmålet er selvfølgelig, hvor langt man er villig til at gå for at få naturnationalparkerne igennem – måske på bekostning af nogle andre ting. Det vil vi gerne drøfte videre og få nogle svar på. Så for os er det i hvert fald vigtigt, at vi gerne vil være med til at skabe mere natur og bedre biodiversitet, men prisen må hverken være ringere dyrevelfærd eller fratagelse af borgernes adgang til friluftsliv og natur. Vi ser således frem til den kommende udvalgsbehandling, hvor vi også vil tage stilling til, hvordan vi stiller os til den endelige beslutning vedrørende lovforslaget. Tak for ordet. **Spørger**: Tak, og tak til ordføreren for en grundig stillingtagen til og diskussion af det her meget, meget vigtige skridt til fordel for naturen – et paradigmeskifte for, hvordan vi behandler naturen og giver naturen plads i vores land. Ingen er uenige om dyrevelfærd. Selvfølgelig skal vi ikke gå på kompromis med den, og det er netop også det, der ligger i forvaltningsplanerne osv., men vi bliver nødt til at gå til dyrevelfærden på en anden måde, netop fordi det er en anden form for arealer. Det, jeg godt kunne tænke mig at høre ordføreren om, er meget det her med friluftsliv og adgang til de her arealer. Er ordføreren ikke enig i, at når vi nu skal prøve at give plads til biodiversiteten – noget helt nyt i dansk naturpolitik – så kræver det også, at vi bruger naturen på en anden måde i friluftslivet, og at vi måske skal gå på kompromis med noget af det, vi plejer til at gøre, og gøre det på andre måder, og at det sådan set er det, der lægges op til, og ikke restriktioner, så man ikke kan få lov til at komme ud i naturnationalparkerne? **Ordfører**: Jeg synes, det er rigtig fint, at man tænker på nye måder. Det er jo ligesom derfor, man laver ny lovgivning. Det er, fordi man gerne vil gøre tingene på en anderledes måde end den, man har været vant til. Vi noterer os bare, at der i høringssvarene er en stærk bekymring hos flere af friluftsforeningerne, motionsklubber m.v., og det er en bekymring, som vi gerne vil adressere i udvalgsbehandlingen for netop at sikre, at der bliver både plads og udvikling af biodiversitet og natur, men at man samtidig også har en adgang. Jeg siger ikke, at det skal være præcis på den måde, som vi hidtil har kendt, men når man forestiller sig en indhegning og noget beskyttelse, er det klart, at det selvfølgelig rejser et spørgsmål om, hvad det er for en beskyttelse, hvad det er for nogle muligheder, der så er tilbage for dem, der gerne vil benytte naturen som en del af en friluftsoplevelse. Så det er den bekymring, vi også giver udtryk for, og det, vi gerne vil have udboret i udvalget. **Spørger**: Det handler jo netop om, at vi lige pludselig indretter nogle områder på naturens præmisser, og at vi så skal benytte os af dem som mennesker på naturens præmisser, altså give naturen forrang. Det kræver jo, at man ændrer nogle ting. Det kræver, at vi laver et friluftsliv på en anden måde, som er lige så berigende og lige så fantastisk, for det bliver jo skønne naturoplevelser, man får. Men jeg tror bare, det er meget vigtigt at have for øje, at der er nogle ting, der skal ændres, at der er nogle ting, vi plejer at gøre, som vi må gøre på en ny måde, hvis vi altså reelt set vil sikre mere natur og styrke biodiversiteten i vores samfund, hvilket vi jo siger at vi gerne vil, på EU-plan, FN osv. **Spørger**: Jeg er helt med på at kigge på, om vi skal gøre det, vi plejer at gøre. Det tror jeg ikke nødvendigvis altid vi skal og heller ikke i den her situation. Det, jeg bare siger, er, at det jo ikke kun foregår på naturens præmisser. En indhegning er ikke en naturlig ting, så der er jo også nogle ting her i de overgange, som kan være problematiske, både for dyrene og naturen, men også for de mennesker, som er og bor og færdes i området. Det er sådan set den problemstilling, jeg noterer mig i høringssvarene, og det er den problemstilling, som vi gerne vil rejse igen, når vi skal diskutere det i udvalget.
[119571] **Ordfører**: Tak for ordet, og tak til ministeren for en rigtig fin redegørelse om Danmarks digitale udvikling. Jeg synes, der var mange gode elementer, og jeg kommer til at lave et par nedslag her i min tale. Danmark er et af de mest digitaliserede lande i verden, vi har en stærk digital infrastruktur og en høj grad af digitalisering i både den offentlige og den private sektor. Vi ligger i toppen i EU, når det gælder virksomhedernes brug af kunstig intelligens og borgernes digitale færdigheder, og jeg tror, det virker naturligt for mange af os. Men det er faktisk i en international sammenhæng ret vildt, at vi ikke længere bruger faxmaskinen, eller at vi f.eks. bruger cloudsoftware og at vi har den internetdækning og den gigabitdækning, som vi har, og det er bare for at nævne nogle eksempler, og jeg tror, det skyldes tidligere tiders fremadskuende politikere, virksomheder og uddannelsesinstitutioner, som har skabt gode rammer for digitaliseringen, og det står vi på skuldrene af i dag. Samtidig er der områder, hvor vi stadig kan forbedre os. Der er behov for at styrke befolkningens digitale kompetencer yderligere og øge antallet af it-specialister, og især de små og mellemstore virksomheder har brug for at løfte deres digitale niveau og forbedre deres cybersikkerhed. Jeg synes, at vi tager hånd om noget af forbedringspotentialet i den nye digitaliseringsstrategi, som Parti_I også er en del af, Jeg synes, det er positivt, at vi indfører teknologiforståelse i folkeskolen – det er godt nok i et andet forlig, men vi gør det stadig, også selv om det desværre kun er et valgfag; der havde vi i Parti_I gerne set, at det var obligatorisk – og vi synes også, det er vigtigt og godt, at vi investerer nogle mindre indsatser i at skabe flere it-specialister. Så det er godt, og det er også nødvendigt, at vi forbereder os på fremtidens digitale udfordringer og ikke mindst også muligheder. Og jeg vil gerne gribe fat i det her omkring teknologiforståelse. Vi har nemlig brug for bredt forankrede digitale færdigheder i hele befolkningen. Det gælder både det, at virksomhederne og det offentlige skal have de digitale færdigheder, men det handler for mig at se sådan set også om, at vi risikerer at få et A-hold og et B-hold i samfundet, hvis ikke vi får de digitale færdigheder bredt forankret. A-holdet bliver dem, der formår at bruge AI-værktøjer i dagligdagen, i skolen og på arbejdsmarkedet, værktøjer, der kan forbedre deres præstationer, karrieremuligheder og indlæring, mens B-holdet bliver dem, der bliver ladt tilbage. Det at kunne bruge AI i sin hverdag kan blive lige så vigtigt som det at kunne tale og forstå engelsk og lige så vigtigt som det at kunne regne simpel matematik. Jeg kan sige fra mit eget personlige liv, at jeg lærte mig selv webscraping igennem et kodesprog, der hedder Python, og at jeg lærte mig selv at lave API calls på statskundskabsstudiet, og at det var noget, der gav mig en kæmpe fordel i alle de eksamensopgaver, jeg lavede. Til brug for den her debat fik jeg en AI til at lave et kort resumé af redegørelsen fra ministeren, og det var også en nem måde at komme lidt videre i dagen på og spare noget tid. Så vi risikerer altså et A-hold og B-hold, og jeg tror sådan set allerede, det er på vej, men at vi skal gøre noget politisk for at stoppe det. For det er så vigtigt, at digitaliseringen ikke kun handler om teknologi, men også om mennesker. Det er vores fælles ansvar at sørge for, at alle kan deltage og drage fordel af den digitale udvikling. Og nu, hvor vi taler om, at digitaliseringen skal komme alle til gode, så er det også afgørende, at vi har fokus på digital inklusion og beskyttelse af borgernes personlige data, og når det kommer til den digitale inklusion, så halter vi bagefter. Webtilgængeligheden i det offentlige er ganske enkelt for dårlig, og det har vi senest også fået Rigsrevisionens ord for. Man skal som borger kunne bruge det offentliges hjemmesider, læse onlinedokumenter og anvende selvbetjeningsløsninger og it-systemer på lige fod med andre borgere. Det er ganske enkelt ikke godt nok i dag, og jeg håber, at ministeren yderligere i sin valgperiode her vil kommentere på, hvordan indsatsen skal blive bedre. Jeg spurgte også til det før, og jeg kunne forstå på ministeren, at det er et fokusområde, og jeg glæder mig til at se flere nye konkrete indsatser. Det offentlige it har også det seneste stykke tid været præget af udfordringer med persondata, og vi kender alle sammen til Chromebooksagen, som kommunerne lige nu er præget af. Men vi har også udfordringer med stigende priser som følge af monopolpriser fra bl.a. Microsoft, og det er udfordringer, som jeg ikke synes er særlig godt adresseret i redegørelsen fra ministeren, og jeg savner, at vi politisk får bugt med roden til de her problemer. Vi skal bryde monopolerne ned inden for software, og derfor ligger der et kæmpe potentiale i at bruge mere open source i det offentlige, og der er jeg sådan set helt enig med min gode kollega Spørgeren fra Parti_C. Det er rigtig godt, at vi har afsat penge til en kortlægning af mulighederne for open source i digitaliseringsstrategien. Det var en meget vigtig prioritet for Parti_I i de forhandlinger, og vi ser også frem til resultaterne af kortlægningen. Men jeg mener, ligesom min kollega fra Radikale også fik sagt det, at det er helt centralt, at kortlægningen bygger oven på det kæmpe arbejde, som kommunerne allerede har lavet i eksempelvis OS2-samarbejdet. Der er blevet lavet dialoger, analyser og vejledninger, og det skal vi bygge ovenpå, når den kortlægning kommer. Så det er en klar opfordring herfra til ministeren og ikke mindst også til embedsværket. Så er der også den grønne omstilling, hvor digitaliseringen spiller en kæmpe rolle, og det fylder også i redegørelsen, og det er jeg glad for at se. Det handler både om at understøtte den grønne omstilling, men også om at begrænse det klimaaftryk, som it-systemerne har. Vi har lavet enkelte initiativer i digitaliseringsstrategien, men jeg savner også en helhedsorienteret indsats fra regeringen og ministeriet. F.eks. ved jeg, at man på skatteområdet har udfordringer med, at man ikke har strukturerede tredjepartsdata til at lave automatiske rapporteringer af virksomhedernes klimaaftryk, og det handler også om, at vi på byggeområdet grundlæggende mangler data på, hvad de enkelte bygninger har af klimaaftryk. Nu har jeg selv lige forhandlet det ovre i Boligministeriet, og jeg kan bare sige, at dataene der grundlæggende ikke er gode nok. Så der er der en udfordring, og der synes jeg, at vi skal gøre mere politisk. Det var sådan det. Tak for ordet. **Spørger**: Tak for talen, som jeg synes kom ind på utrolig mange vigtige elementer i redegørelsen her. Jeg kunne godt tænke mig at høre ordførerens holdning til det med it-specialister, som vi har berørt flere gange her i dag. Hvad mener Parti_I vi kan gøre i forhold til at sikre nok højt kvalificerede personer til at håndtere de her poster i samfundet? Og er ordføreren enig i den formulering, der er i redegørelsen, om, at det kan være andre typer af uddannelser end it-uddannelser, der kan uddanne it-specialister? **Ordfører**: Tak til ordføreren for et rigtig godt spørgsmål. Hvad angår det første, var jeg faktisk meget enig i det, som jeg tror det var ordføreren selv der sagde i forhold til udflytningsaftalen på uddannelsesområdet og sektordimensioneringen, som jo faktisk tværtimod gør problemet værre. Det er i hvert fald noget af det, vi i Parti_I gerne ser at vi kigger på. Så er vi også enige i, at det at flere får lyst til at tage en it-uddannelse, jo også kræver, at vores uddannelsessystem har mere fokus på teknologiforståelse. Der synes jeg, at idéen om et obligatorisk fag i folkeskolen er god, men i Parti_I vil vi også gerne kigge på ungdomsuddannelsessystemet. Og gymnasiesektoren selv har foreslået, at man også bør have et obligatorisk teknologiforståelsesfag i gymnasiet. Det tror jeg er en positiv del. Lige nu er jeg ikke så glad for, at man har tænkt det sådan, at det udelukkende er htx, der skal være den sådan store it-prægede uddannelse. Der tror jeg, vi også kan brede noget af det ud til de andre gymnasiale uddannelser. Hvad angår det sidste, vil jeg gerne erklære mig enig i det, som jeg tror ordføreren selv sagde før. **Spørger**: En anden ting, vi var inde på tidligere – det var Moderaternes ordfører – var det her med det personlige ansvar, familiens ansvar kontra vores ansvar som politikere i forhold til børn og unge og sociale medier, og hvad man kan finde på nettet. Jeg kunne godt tænke mig at høre på den korte taletid, ordføreren har, hvad ordføreren tænker i forhold til den debat. Hvor står ordføreren henne, hvor står Parti_I henne? **Ordfører**: Det er igen et virkelig godt spørgsmål, som sætter mange tanker i gang hos mig. Jeg tror, vi som medmennesker har en stor rolle i det, man kunne kalde en form for digital dannelse, som jeg tror ikke er særlig god, når det kommer til brugen af digitale værktøjer og rollen i vores demokrati. Så jeg tror, vi mangler nogle samtaler og måske også, at vi politikere bidrager til de samtaler – og ikke nødvendigvis med fokus på lovgivning. Nu er det også bare kultur.
[121978] **Spørger**: Tak. Jeg tror altså heller ikke helt, at jeg blev klogere på, hvad bekymringerne er. Til en start vil jeg sige, at det der med, at det er de 10 floder, der står for det, er en myte, som er blevet tilbagevist. Derudover nævnte jeg i min tale, at det er 188 kg emballage pr. dansker om året, og det er ikke kun et problem, som vi har i andre dele af verden, det er i høj grad også et problem, vi har i Danmark. Så hvordan løser vi det så i Danmark og ikke mindst i EU? En del af det, det her lovforslag handler om, er også, hvordan en god producentsansvarsordning udmønter sig. Det er også noget, man kan bruge i Asien, hvor man også vil lave producentansvarsordninger. Så kan ordføreren ikke lige fortælle lidt mere om, hvad problemet er med det her lovforslag? Jeg spørger helt oprigtigt, for jeg er faktisk ikke rigtig blevet klogere på, hvad bekymringerne er. **Ordfører**: Der er ikke noget problem i, at danskerne bruger engangsemballage. Det synes Parti_F ikke er et problem. **Spørger**: Men det er så et problem i forhold til miljø og klima, og også at det ender i naturen, hvor det går ud over dyrelivet. En anden ting er, at når jeg kigger på høringssvarene og den dialog, jeg har haft med aktører, som i høj grad har siddet og kigget på konsekvenserne af det her lovforslag, synes der jo faktisk at være ret bred enighed om, at det har været en god løsning at lande det sted, vi er landet nu. Så det er jo ikke kun Folketinget alene, der skal sidde med det, for man har også mulighed for at spørge ude i omverdenen og så spørge de aktører, hvad de ser af udfordringer her. **Ordfører**: Det er også dejligt at høre. Jeg vil også fuldstændig anerkende, at SF's ordfører givetvis er godt inde i sagerne her, også bedre inde i sagerne end mig. Men jeg anerkender bare ikke, at det, som ordføreren synes er et stort problem, skulle være et problem.
[79870] **Spørger**: Tak. Jeg vil gerne tale om SF's forslag om, at man indfører optagelsesprøver på alle studier, hvor der kræves et karaktergennemsnit på over 10. Det har en række eksperter været ude at advare imod; de siger, at det vil favorisere børn fra de veluddannede hjem, som bedre kan klare de her optagelsesprøver, særlig hvis det gælder en mundtlig karakter. Altså, det at kunne den akademiske jargon og at have fået den ind med modermælken er som regel noget, man får i de veluddannede hjem, i de snakkende klasser, og så kan man snakke sig frem til en god præstation i stedet for at gøre det med det lange seje træk, med flid og i form af gode årskarakterer. Jeg vil bare høre, om det ikke bekymrer Ordføreren, at hvis man gennemfører SF's politik på området, så risikerer man faktisk at ramme så socialt skævt, at man favoriserer de snakkende klassers børn og rammer dem, der ikke kommer fra de boglige hjem. **Ukendt**: Vi har simpelt hen brug for at nytænke hele vores uddannelsessystem med den stress, vi har lagt ind i uddannelsessystemet. Der er et enormt præstationsniveau lige nu. Børn paces frem, fordi de hele tiden skal måles og vejes, i stedet for at de også kan bruge tid på at blive dannet i løbet af deres uddannelsesperiode. Og når man begynder at komme op på karakterer som 10 og 12 og alene måler på dem, er der altså et ekstremt pres på de her unge. Vi taler om 12-talspiger, men jeg tror sådan set også, at der findes 12-talsdrenge. Det er jo den kultur, vi gerne vil gøre op med, så vi får reduceret stressen, så vi kan få gjort noget ved det – bl.a. det, at vi ser, at selvmordsraterne blandt unge i Danmark er alt for høje. Det er noget af det, vi skal have gjort noget ved, og det er jo det, vores forslag bunder i. **Ukendt**: Mit indtryk er faktisk, at de her 12-talspiger primært er et afgrænset problem. Nu var det også, at Syddansk Universitet spurgte over 600 forskellige gymnasielærere, om der er sådan en præstationskultur på gymnasierne. Der sagde omkring halvdelen af dem, at det oplevede de ikke, altså at det sådan lidt er en opblæst myte. Kunne man forestille sig, at grunden til, at der er mistrivsel i mange unge menneskers liv, egentlig ikke er de krav, der er i uddannelsessystemet, men det, at der bliver stillet de forkerte krav og forventninger til dem, f.eks. kravet om, at de skal være lykkelige og realisere sig selv i stedet for at blive dannede mennesker, altså at det ikke har en fløjtende fis at gøre med karaktererne, men har at gøre med noget helt andet, der er galt i vores samfund? **Ukendt**: Jeg tror, det er en blanding af det hele. Jeg tror, det er en blanding af, at vi har nationale test, der måler og vejer vores børn helt ned i folkeskolen; at vi har stopprøver undervejs; at man oplever at skulle vurderes, med hensyn til om man er uddannelsesparat, når man når til slutningen af folkeskolen. Alle er forhåbentlig uddannelsesparate. Det kan være, det er til noget forskelligt, men ved at vi overhovedet går ind på den tankebane, er vi jo også med til hele tiden at kategorisere de unge i forskellige bokse. Det er den kultur, jeg gerne vil gøre op med. For jeg mener, at alle unge – og vi har brug for alle unge i fremtiden – i virkeligheden skal være med til at bidrage til fremtidens samfund i stedet for at få puttet mærkater på sig. Det er en del af det forslag, vi har om optagelsesprøverne.
[89767] **Spørger**: Tak for Parti_A og ordførerens bemærkninger. Jeg kunne godt tænke mig at dykke lidt ned i selve den funktion, som Parti_A forestiller sig en bestyrelse skal have. Hvad er det i og for sig, en bestyrelse skal kunne løse i en uddannelsesinstitution som Kunstakademiet? **Ordfører**: Kulturministeren har jo nedsat et udvalg, der skal komme med et bud på den fremtidige organisering og styringsform, så det tror jeg ikke at jeg vil stå her og lægge mig fast på. Så ville det udvalg jo være unødvendigt, kan man sige. Jeg tror egentlig, det er rigtig godt, at vi lige får et solidt grundlag at træffe nogle nødvendige beslutninger på. Men man kan sige, at den funktion, en bestyrelse jo som udgangspunkt har, er at være ledelse – i det her tilfælde en rektor på akademiet – og at sætte den strategiske retning, den faglige retning for i det her tilfælde Kunstakademiet, og så er der jo også økonomistyring og alt det andet, som følger med en bestyrelse. Så ud over at håndtere den her konkrete udfordring, vi nu diskuterer i dag, tror jeg egentlig, at det for de kunstneriske uddannelsers udfoldelsesmuligheder i det hele taget vil være sundt at få en bestyrelse med nogle forskellige perspektiver og kompetencer. **Spørger**: Skal der være politisk valgte medlemmer? **Ordfører**: Det er jo noget af det, vi skal diskutere, når det udvalg har deres anbefalinger klar. Det vil ikke være mit udgangspunkt, at vi skal have politiske repræsentanter i bestyrelserne på de kunstneriske uddannelser. Det er jeg simpelt hen ikke sikker på er dér, hvor vi finder de bedste kompetencer til at være ledelsen på en kunstnerisk uddannelse. Der tror jeg at vi skal se andre steder hen. For det er jo ikke kun et spørgsmål om en politisk balance mellem forskellige retninger eller syn på kunsten; det er jo også alle mulige andre kompetencer, der skal i spil i en bestyrelse.
[112254] **Spørger**: Tak til ordføreren, og tak for talen. Som jeg også forsøgte at gengive i mit spørgsmål til Parti_Bs ordfører tidligere, har vi hørt en statsminister omtale det som værende naivt at forestille sig Arktis som et lavspændingsområde. Til gengæld hørte vi tidligere Parti_As ordfører tale om Arktis som netop et lavspændingsområde, vel og mærke jo et parti, Parti_A, hvor statsministeren også er partileder. Så har vi en udenrigsminister, som er partileder for Moderaterne, ordførerens parti. Og jeg har i hvert fald lyttet mig frem til en udenrigsminister, der taler om Arktis som et lavspændingsområde. Derfor er jeg jo qua den anden slutningsrække fra statsministeren til Parti_As ordfører meget spændt på at høre Moderaternes ordfører om, hvorvidt Arktis er et lavspændingsområde, eller om vi faktisk er naive, fordi vi mener det. **Ordfører**: Jeg tror ikke, jeg vil stå her på Folketingets talerstol og udtale mig om, hvorvidt Spørgeren er naiv eller ikke er naiv. Jeg kan med meget stor overbevisning i stemmen sige, at jeg selvfølgelig er helt på linje med landets udenrigsminister på det her område, ligesom jeg også er på linje med regeringen på det her område. Med den viden jeg har – og nu ved jeg jo ikke alt, men jeg synes selv, jeg ved meget – er jeg ikke vidende om, at der er en intern uenighed i regeringen om, hvorvidt Arktis er et højspændingsområde eller et lavspændingsområde. Ellers kan jeg i øvrigt tilslutte mig det, som Parti_Bs ordfører sagde i sin ordførertale. **Spørger**: Så det står soleklart for Moderaternes ordfører, hvad regeringens interne linje er i forhold til Arktis som lavspændingsområde. **Ordfører**: Ja, med den begrænsede indsigt, jeg har – som dog nok alligevel ikke er så begrænset – synes jeg, det står meget klart for mig, at regeringen har en klar linje, når det gælder Arktis, og det er den her redegørelse også et udtryk for. Arktis er et vigtigt område, og det får større og større betydning geopolitisk. Det har altid haft en stor betydning for rigsfællesskabet. Og i spørgsmålet om, hvorvidt det er et højspændingsområde, tror jeg regeringen har en helt klar linje der.
[106824] **Spørger**: Jeg kunne godt tænke mig, at den her debat også kom til at handle om, hvad ordføreren – altså hvad de forskellige ordførere – egentlig gerne selv ville. Jeg tror, at hvis man spørger langt de fleste danskere rundtomkring på gader og stræder, kan de ikke forstå, hvorfor man ikke bare låser hærdede kriminelle inde, hvis de er til gene for andre. Nu kunne jeg godt tænke mig at høre ordføreren om ordføreren selv: Mener ordføreren ikke, at det ville være fuldstændig ret og rimeligt, hvis man sagde, at dem, som forårsager problemerne, bliver låst inde, sådan at de andre – dem, der ikke har gjort noget forkert, andet end at de desværre bare bor et sted, hvor man har placeret det her udrejsecenter – ikke bliver belemret med, at der bor nogle dybt kriminelle elementer dør om dør med dem? Helt ærligt – hvad mener ordføreren selv? **Ordfører**: Jeg mener jo, debatten handler om et konkret lovforslag, som jeg synes er det, vi skal tage stilling til. Men ud over det vil jeg gerne svare, at jeg synes, at der, hvor man kan frihedsberøve folk, er der, hvor de er dømt ved domstolene og får en straf til frihedsberøvelse. De kriminelle – eller dem med en plettet straffeattest – der sidder på Kærshovedgård, har afsonet en straf, som de har fået ved de danske domstole. Så kan man ikke fra Danmarks side gå ind at frihedsberøve dem; det ville være at bryde de internationale konventioner. Hvad mener jeg helt selv, personligt? Jeg mener, at det ville være at bryde med det internationale retssamfund, hvis Danmark går ind og bryder internationale konventioner. Så det mener jeg ikke vi skal gøre. Vi skal sørge for, at vi overholder dem, og vi frihedsberøver kun mennesker, der er dømt til det ved domstolene. **Spørger**: Ja, det kommer nok ikke helt bag på mig, at ordføreren gemmer sig bag de her konventioner; det er jo det, stort set samtlige politikere her i det danske Folketing gør i stedet for bare at stå ved, at man er valgt af danskerne til at passe på danskerne og Danmark – punktum. Men det vil man ikke. Man ryster på hånden. Rygraden bliver til gelé. Man tør ikke – man er så bange for det. Det var derfor, jeg spurgte ordføreren: Hvad mener ordføreren helt selv? Hvis nu ordføreren ikke skal gemme sig bag alle de her floskler om konventioner, men bare sige det helt ærligt: Mener ordføreren ikke, det er fuldstændig retfærdigt, at dem, der forårsager problemerne, bliver låst inde i stedet for alle de andre? **Ordfører**: Jeg mener ikke, at det er i danskernes interesse, at Danmark bryder internationale konventioner. Jeg mener heller ikke, det er godt for danskernes sikkerhed, hvis vi ikke har et internationalt retssamfund. Så selvfølgelig er det et argument, at man har internationale konventioner. Jeg mener heller ikke – og det er bare, uanset hvad de internationale konventioner sagde – at vi skal frihedsberøve mennesker, som ikke er dømt til det ved domstolene. Det mener jeg er et grundlæggende element i det danske retssamfund, altså at hvis man er dømt ved domstolene til frihedsberøvelse, så kan man blive frihedsberøvet, og ellers kan man ikke.
[109822] **Spørger**: Mit første spørgsmål handler om vand. Vand er en forudsætning for alt liv på Jorden. Vandet er i evigt kredsløb med os. Vi låner det af fortiden, og vi giver det til fremtiden. Men vandet har det skidt i Danmark, og for at citere statsministeren i valgkampen: »Det er næsten ikke til at bære, hvis os, der er her i dag, ikke sørger for, at vores børn og børnebørn får mulighed for at drikke rent vandt.« Det kan jeg kun være enig i. Problemet er bare, at det faktisk lige præcis er det, der foregår lige nu. Derfor præsenterede vi i Parti_I jo et vandudspil på vores landsmøde her i weekenden til 43 mia. kr., fuldt finansieret. Er statsministeren klar på sammen med Parti_I at bruge nogle penge på at redde vores vand og på at gå i dialog med Parti_I og andre om at skabe grundvandsparker og sprøjtefrie zoner for at holde forureningen væk fra vores vandressourcer? **Minister**: Jeg er sådan set enig i hele indledningen, vil jeg sige. Vi kan jo ganske enkelt ikke eksistere uden rent vand, og det, vi kigger ind i på verdensplan i de kommende år, er, at nogle steder vil der komme alt for meget vand og andre steder vil man mangle vand, og begge dele kan være aldeles katastrofalt. Og der vil også komme flere vejrfænomener og problemer i Danmark. Vores danske grundvand, for nu også at komme hen til spørgsmålet, er jo vores danske guld, og ja, derfor har vi et ønske om at passe bedre på det. Vi har nogle boringsnære områder, som vi ønsker at beskytte mere. Det indgår vi gerne i dialog, også med Parti_I, om hvordan vi gør bedst. Det er jo ikke sikkert, at de 43 mia. kr., som jeg lytter mig til, lige er en finansiering, som regeringen vil kunne genkende sig selv i. Det vil vi nok ikke kunne uden at kende det præcist. Men selvfølgelig vil vi gerne samarbejde, også med Parti_I, omkring drikkevand, og jeg deler sådan set grundanalysen af, hvor vigtigt det er, at vi passer på vores drikkevand. **Spørger**: Tak. For nu at blive på savannen kan man sige, at det også er vigtigt, at der ikke kun er dyr, men at der også er vand dér. Men et af de andre forslag fra udspillet – for det er klart, at med et udspil til over 43 mia. kr. er der selvfølgelig over 14 forskellige forslag – som har fået meget opmærksomhed, er et forslag om, at restauranter ikke skal tage penge for postevand, og idéen og pointen med det er at skabe bedre adgang til vand. Forslaget hænger desuden sammen med et forslag om at rejse 20.000 vandposter rundtom i landet og på den måde forøge adgangen til vand og samtidig reducere antallet af plastikflasker, som folk render rundt med. Faktisk udleder 1 l vand på plastikflaske 2.000 gange så meget CO 2 som 1 l postevand. Til det svarer brancheorganisationen DRC, at de ikke mener, at det er en menneskeret at få gratis vand. I 2010 stemte et overvældende flertal af lande i FN ja til, at det er en menneskeret er få gratis vand. Hvad mener statsministeren? Er adgang til rent vand så kritisk en form for infrastruktur, at vi bør betragte det som en menneskeret? **Minister**: Altså, hvis jeg skal være helt ærlig, har jeg det nok lidt svært med, at vi taler om menneskerettigheder og så om restaurantbesøg i Danmark – hvis jeg bare må være helt ærlig – men jeg er helt med på, at det er en menneskeret at have adgang til rent drikkevand, når vi kigger på det i det globale perspektiv. Og det er det, og der er katastrofalt mange steder på den her jordklode, hvor folk ikke har rent drikkevand, hvor de bor, og hvor de skal gå langt for at skaffe det, og hvor kvaliteten også er tvivlsom. Der kan jeg finde ud af at tale om menneskerettigheder, men jeg synes ikke, at man kan overføre det til, hvis man sidder på en restaurant i indre København og nyder en god ret. Hvordan restauranterne tilrettelægger deres prisstruktur, og hvad de tager penge for, ønsker jeg simpelt hen ikke at blande mig i som statsminister. Til gengæld er jeg enig i, at det næsten er lidt komisk en gang imellem i Danmark, at vi har så rent og godt vand og så går alle rundt og køber det i plastikbeholdere. Så jeg vil sådan set gerne være med til – ligesom da der i gamle dage var sådan noget, der hed »OBS« – at sige: Hov, vi behøver ikke at købe vandet i Danmark, for vi kan bare tappe det fra vandhanen. Men sådan at blande mig i, hvordan restauranterne tilrettelægger deres arbejde, synes jeg er lige vidtgående nok. **Spørger**: Traditionen tro er der også et spørgsmål til sidst fra et af Parti_Is medlemmer. Dette er fra Kim Hjerrild fra Østerbro i København, og han spørger: Hvad er statsministerens holdning til det faktum, at der med Transportministeriets strategiske miljøvurderinger for Lynetteholmen og udviklingen af Østhavnen i København planlægges efter, at der frem mod 2070 skal bo 180.000 flere mennesker inden for Københavns Kommunes bygrænse, så kommunen altså i fremtiden omfatter hele 12,7 pct. af landets befolkning mod de 10,7 pct. i dag? Er det her et udtryk for et Danmark i balance? **Minister**: Helt grundlæggende vil jeg jo gerne have, at man kan bo og leve i alle dele af Danmark, men jeg er jo ikke blind for, at ganske mange, og det gælder i særdeleshed mange unge danskere, har et ønske om, i hvert fald i en periode af deres liv, at bo i byerne, og der har København da en vis tiltrækningskraft. Jeg synes også, at jeg kan mærke, når jeg bevæger mig rundt i vores vidunderlige hovedstad, at ganske mange af os, der har vores hverdag her, ikke er født her; vi er tilflyttere. Og der går faktisk langt imellem, at man møder en indfødt københavner efterhånden – okay, bevares, det er Parti_Is politiske leder, det er godt. Men det er faktisk sjældent, at man møder en indfødt københavner. Vi er rigtig mange, der er flyttet til hovedstaden, altså til København, og der er i hvert fald altid noget mærkeligt i, at nogle af dem, der så bor i København i dag, og som er rigtig glade for at bo i København, ikke synes, at der skal flytte flere til København. Og der tror jeg bare, at jeg må sige, at ja, jeg synes, at vi skal gøre, hvad vi kan, for at man kan bo og leve i alle dele af Danmark; men byerne har en tiltrækningskraft, ikke mindst på de unge, og der synes jeg det er vigtigt, at der er boliger, også boliger, man har råd til at betale.
[94469] **Ukendt**: Parti_Bs ordfører sagde noget i retning af, at de private passere var med til at holde hjulene i gang. Altså, vi afleverer vel vores børn til nogle voksne, som vi gerne vil have leger med vores børn, er nærværende for vores børn, vil noget med vores børn – vi gør det ikke, fordi de skal holde hjulene i gang. Og altså, de private passere er ikke omfattet af det specifikke formål for vores dagtilbud, det smukke formål, vi har lavet i fællesskab. De er ikke omfattet af vores læreplaner, der, hvor vi i fællesskab har skrevet ind, at børn har ret til leg og til medbestemmelse. Så helt ærligt, Parti_B, hvorfor er det egentlig, at I er mere optaget af navnet end af, at der er flere, som vælger at blive dagplejere, og som dermed lever op til det smukke børnesyn, vi i øvrigt er enige om herinde? **Ukendt**: Vi er meget optaget af, at der er flere, der har lyst til at være dagplejere, der har lyst til at lave velfærdstilbud, der har lyst til at være sammen med vores børn, der har lyst til at pleje vores børn, der har lyst til at passe vores børn i dagtimerne. Der bliver vi nødt til at gøre brug af de private tilbud, der er, for ellers risikerer vi jo, at der ikke er nok. Min pointe er, at det ville være en helt forkert verden, hvis ikke der er plads til de private. Vi skal da netop gøre brug af de private tilbud, der er, fordi det er så vigtigt. Og så anerkender jeg i øvrigt ikke, at de offentlige skulle være bedre end de private rent indholdsmæssigt, eller at de skulle være bedre, fordi man politisk stiller krav til de offentlige og ikke stiller krav til de private. Hvorfor kan de private ikke være mindst lige så gode, hvis ikke bedre, på kvaliteten? De laver jo deres egne planer. **Ukendt**: Nu må Parti_Bs ordfører til at holde op med at få det til at lyde, som om det er et spørgsmål om, om man er offentlig eller privat. Det, vi taler om her, er, at der er nogle, der er private dagplejere, og at der så er nogle, der er private passere. Og jeg forstår ikke, hvorfor Parti_B har gjort det til sin vigtigste kamp, at passerne må kalde sig dagplejere, i stedet for at arbejde for, at passerne bliver til dagplejere, så de lever op til vores børnesyn, vores læreplaner, til det, som vi er enige om er det gode børneliv. Hvorfor arbejder Parti_B ikke for det i stedet for for navnet? **Ukendt**: Det her handler jo netop om forskellen mellem offentlig og privat. Der er jo ikke noget, der hedder offentlige passere. Du kan kun kalde dig for privat passer. Det er en diskrimination af private tilbud, når private ikke må kalde sig for private dagplejere, bare fordi man er omfattet af en anden ordning. Jeg er godt klar over, at man gerne må kalde sig for privat dagplejer, hvis man er omfattet af en ordning, men hvis man er omfattet af en anden, så må man ikke. Så det er en diskrimination af de private.
[88964] **Ukendt**: Tak. Meget skal man opleve, og jeg har siddet i Folketinget i snart 16 år. Jeg har endnu ikke oplevet, at en ministers egen ordfører lige pludselig bliver suffløse i Folketingssalen, men noget skal jo opleves en gang imellem. Men så kunne man jo også være suffløse rigtigt og lægge vægt på, hvad det egentlig var, man sagde nej til fra Parti_As side i Europa-Parlamentet, nemlig hele spørgsmålet om sanktioner mod Kina. Der er det jo, at jeg synes, det er rigtig, rigtig betænkeligt, at man ikke er villig til at sætte hårdt mod hårdt. På den ene side ønsker vi, at der skal være frihandel, og på den anden side skal det også være sådan, at vi tør stå vagt om de værdibaserede udenrigspolitiske mærkesager, som jeg tror vi, forhåbentlig, alle sammen er enige om bliver knægtet dagligt i Kina. **Minister**: Jeg er helt ked af igen at korrigere Parti_Bs ordfører, Spørgeren. Det, der var sagen – nu skal Spørgeren lytte meget godt efter her – er, at man i en delafstemning har taget forbehold for, at det ikke er Europa-Parlamentet, der kan eller skal afgøre, hvilke personer eller organisationer der konkret kan underlægges EU's globale sanktionsregime. Sådan er arbejdsfordelingen mellem Parlamentet, Rådet og Kommissionen helt grundlæggende, og det tror jeg Spørgeren er fuldstændig klar over, når man får kigget nærmere på sagen. Når det er sagt, er jeg i øvrigt glad for, at vi nu har fået et globalt menneskerettighedssanktionsregime – det er noget, som jeg og den danske regering har arbejdet hårdt for, og det blev vedtaget her for nylig – så EU kan sanktionere grove og alvorlige overtrædelser af menneskerettigheder. **Ukendt**: Det er jo de berømte Magnitskysanktioner, som der desværre var stærke kræfter i Europa der ikke ville have skulle hedde Magnitskysanktioner, og som blev indført i EU, og det er jo dejligt. Det har jeg også talt varmt for igennem mange år, og at det nu er en mulighed, er jo dejligt, men hvor ser vi så den danske regering i forhold til det? Altså, den amerikanske regering har jo været inde at sanktionere personligt i forhold til Hongkong, hvor officielle folk har knægtet ytringsfriheden, menneskerettighederne og demokratiet konkret. Hvor ser vi så den danske regering tage lederskab i forhold til at bringe de her sanktioner op i EU, så EU kunne lave de samme sanktioner som USA? **Minister**: Jeg forstod på spørgsmålet fra Parti_Bs ordfører, at man også glæder sig over, at vi nu har et globalt menneskerettighedssanktionsregime i EU; det glæder mig. Det er vigtigt, at det redskab selvfølgelig bliver bragt i anvendelse over for grove menneskerettighedskrænkelser, og det arbejde med at undersøge alvorlige menneskerettighedskrænkelser i hele verden går jo i gang nu. Det er altså ikke rettet mod et bestemt land, men rettet mod hele verden, og det synes jeg er rigtig vigtigt. Og lad mig i forhold til diskussionen her om Kina komme tilbage til min tidligere pointe. Jeg synes, den her udfordring, vi står i, er så vigtig og alvorlig, at der ikke er plads til det her indenrigspolitiske fnidder, så det håber jeg vi kan lægge bag os.
[97829] **Ordfører**: Tak for ordet. Det lovforslag, vi skal behandle nu, har jo det formål at modernisere den såkaldte blankmedieordning, og det handler grundlæggende om, at danskerne under visse betingelser har lov til at kopiere film og musik til privat brug. Blankmedieordningen har jo så den meget vigtige funktion, at den sikrer, at rettighedshaverne modtager en rimelig kompensation for den privatkopiering, som danskerne foretager. I takt med den teknologiske udvikling med nye platforme og nye devices er der selvfølgelig også sket ændringer i danskernes privatkopieringsadfærd. Det betyder, at privatkopiering i dag jo også finder sted på smartphones, computere, tablets og en række andre medier, som i dag ikke er omfattet af den nuværende ordning. Det var derfor, regeringen sammen med Parti_C, SF, Parti_G og Parti_L i februar i år lavede en aftale om en ny moderniseret blankmedieordning, og i september i år indgik vi så en tillægsaftale hertil. Lovforslaget, vi behandler nu, udmønter den politiske aftale, som vi har lavet. Opsummeret er der vel fire konkrete ændringer, som lovforslaget vil medføre: For det første foreslås det, at en række nye medier bliver en del af ordningen, sådan at kompensationen til rettighedshaverne beregnes på baggrund af de lagringsmedier, der nu bliver omfattet af ordningen, og som bliver solgt til private forbrugere. Den kompensation foreslås fastsat sådan, at den samlet set giver et provenu på 93 mio. kr. baseret på et gennemsnit af salgstallene for lagringsmedierne i 2018, 2019 og 2020 – altså ud fra det bedste bud på, hvordan vi lander på et provenu på omkring 93 mio. kr. Provenuet vil jo opstå, ved at de takster, som fastsættes, løbende bliver opdateret med salgstallene for de foregående år. For det andet foreslås det, at lagringsmedier, som er solgt af udenlandske virksomheder direkte til privatpersoner i Danmark, også er omfattet af ordningen, og for det tredje, at den statslige medfinansiering, som ordningen har i dag, i form af det, der kaldes dvd-kompensationen, ophæves. På den måde bliver ordningen altså fuldt brugerfinansieret, dvs. finansieret af forbrugerne, som det jo også er hensigten. For det fjerde og sidste foreslås det, at der indføres en løbende evaluering af ordningen, første gang efter det første år den har været trådt i kraft, altså i 2023, baseret på sagstallene i 2022, og derefter hvert tredje år, sådan at vi løbende kan sørge for, at ordningen er baseret på den nyeste viden om danskernes kopieringsadfærd og udviklingen i både markedet og teknologien, så vi ikke ender i den samme situation, nemlig at stå med en forældet ordning. Det har jo også været en ordning, som har været en del til diskussion. Der er mange forskellige holdninger til, hvordan kompensationen for privatkopiering skal udmåles, og der er også nogle, der har stillet spørgsmål til, om man overhovedet skal have sådan en ordning i dag. Det er for os helt afgørende, at vi har det, både fordi vi er EU-retsligt forpligtet til det, men jo vigtigst af alt, fordi det er rimeligt, at rettighedshaverne kompenseres for den kopiering, der finder sted. Vi synes, det er lykkedes med den aftale, vi har lavet, og med lovforslaget nu at balancere de forskellige hensyn, der har været oppe til diskussion. Vi sikrer nu en nødvendig revision af blankmedieordningen, som afspejler den udvikling, som er foregået, og derfor støtter Parti_A lovforslaget. Tak for ordet. **Spørger**: Tak for det. Med det her lovforslag kommer der en afgift på en smartphone på 45 kr., men udfordringen er jo, at det er 7 pct. af alle ejere af en smartphone, der faktisk bruger den til at lave lovlige kopieringer. Altså er det 93 pct. af ejerne, som ikke bruger den til kopieringer, men som så får en afgift alligevel. Er den socialdemokratiske ordfører ikke enig i, at det er lidt gakket, at man nu pålægger 93 pct. af alle danskere, der har en smartphone, en afgift for noget, som de netop ikke gør? **Ordfører**: I den ideelle verden havde man selvfølgelig lavet en ordning, hvor det kun var dem, der kopierede, der betalte afgiften. Men det kan jo simpelt hen ikke lade sig gøre at gøre det. Og derfor synes jeg egentlig, at det er en fin og rimelig måde at gøre det på, nemlig at det er ved købet af de produkter, altså de mediadevices, som kan anvendes til privatkopiering, at der finder en kompensation til rettighedshaverne sted. **Spørger**: Jeg er enig så langt, at det selvfølgelig skal lægges på de medier, som man bruger til det. Men som det også fremgår af mit spørgsmål, er det kun 7 pct. af dem, der har en smartphone, der faktisk bruger den til at lave lovlig kopiering. Så langt den største del, altså 93 pct., bruger den netop ikke til det. Altså, man har jo også pillet dvd'er ud af det her lovforslag, altså ud af den her ordning, fordi man ikke bruger dem mere. Men når man nu heller ikke bruger telefonerne til det, hvorfor skal der så lægges en afgift på? Det er da skørt. **Ordfører**: Ja, og det er jo derfor, det er vigtigt, at vi i forbindelse med aftalen og det lovforslag, der ligger her, har en løbende evaluering, så vi netop kan følge, hvad det er for nogle medier, der bliver brugt til privatkopiering, og løbende kan tilpasse ordningen til det. Det skulle man nok have gjort for mange år siden, for så havde vi aldrig stået der, hvor vi står i dag. Men det kan vi jo så gøre fremadrettet, altså netop hele tiden at tilpasse det til markedets udvikling.
[110609] **Ordfører**: Tak for det. Kære kolleger, kære alle jer, der følger med i debatten andre steder fra, afslutningsdebatten i dag markerer, at arbejdet i Folketinget afrundes for dette folketingsår. Meget er sket, siden vi startede op efter valget i november og regeringshandlingerne i slutningen af sidste år. Ved valget sikrede vi rød blok et flertal, men Danmark fik i stedet en regering hen over midten, en centrum-højre-regering, hvis I spørger mig. Det er en regering, der ser sig selv som et arbejdsfællesskab; en regering, som ikke er bundet sammen af værdier og visioner, men er et magtfællesskab, hvor man desværre kun kan blive enige om en rent teknokratisk drift af vores land som en virksomhed, ikke som et samfund. Danskerne er blevet budt indenfor i Danmark A/S – en virksomhed med overskud på den økonomiske bundlinje. Vi har netop kunnet læse i vismandsrapporten, at den offentlige saldo systematisk er blevet undervurderet siden 2010 med 2,5 pct. af bnp i gennemsnit. Det svarer til, at vi har et ekstra overskud for 2022 på 70 mia. kr. Ja, den danske økonomi er stærk, og det økonomiske system, vi har i dag, har været rigtig godt til at gøre os rige som land. Det har givet os en højere levestandard end vores forældre og bedsteforældre. Selv om rigdommen ikke er særlig ligeligt fordelt, er vores samfund blevet rigere. Men det er samtidig også det økonomiske system, der har skabt de kriser, vi står i. Det ødelægger planeten, naturen, miljøet og klimaet, og det udfordrer os på livskvalitet og trivsel. Vender vi blikket mod den grønne bundlinje i Danmark A/S, står det først og fremmest soleklart, at den danske natur har det skidt. I Danmark indberetter vi både tankstationer, golfbaner og kirkegårde som beskyttet natur i forsøget på at leve op til målet om mere beskyttet natur. Men i praksis har vi alt for lidt af den, kun omkring 2 pct. af vores land er dækket af vild natur, mens landbruget fylder 62 pct. af vores landskab. Og det har fatale konsekvenser for vores natur. Tabet af biodiversitet er ikke stoppet, og biodiversiteten er fortsat under stort pres i Danmark. Vores miljø har det skidt. I årtier har vi forurenet med kemikalier, plastik, næringsstoffer og andre menneskeskabte påvirkninger. Det ødelægger livet i havene og i søerne, og det gør snart vores drikkevand udrikkeligt. Og som det nok ikke er gået hen over hovedet på nogen, står vi samtidig midt i en buldrende klimakrise, som har katastrofale følger for livet på vores planet. Vi ser ind i en fremtid med stigende verdenshave, store områder, der bliver ubeboelige, og millioner af klimaflygtninge. Vi kan ikke længere bryste os af at være et grønt foregangsland, for hvis resten af verden levede som os danskere, ja, så ville det kræve mere end fire jordkloder at dække forbruget af ressourcer. Så den grønne bundlinje har det ikke godt. Hvordan står det så til med den sociale bundlinje i Danmark A/S? Stress er blevet en folkesygdom, som det hvert år koster samfundet milliarder af kroner at håndtere. Vi har skabt et arbejdsmarked, som alt for mange ikke kan holde til. Samtidig døjer flere og flere danskere i dag med psykiske sygdomme. Det koster en hel masse livskvalitet i rigtig mange levede liv. Derudover har vi en beskæftigelsesindsats, der nedbryder alt for mange mennesker. Og blandt børn og unge er mistrivslen skyhøj. Flere og flere oplever problemer med mental sundhed, f.eks. stress, angst, depression og lav livskvalitet. Hver tredje unge kvinde og hver femte unge mand mellem 16 og 24 år reporterer et dårligt mentalt helbred, og over halvdelen af de unge kvinder oplever at være stressede. Det er heldigvis noget, som også fylder mere og mere i den offentlige debat, men det er et enormt problem, som kalder på handling. Også ensomhed er udbredt i det her land. Næsten hver tiende dansker føler sig ensom i livet. Så den sociale bundlinje har også enorme problemer. I Parti_I er årsagerne klare. Vi kan ikke drive Danmark som en virksomhed – en virksomhed, hvor den grundlæggende politiske vision er evig økonomisk vækst og øget arbejdsudbud. Vores samfundsmodel kommer simpelt hen til kort, og hvis vi skal videre, skal vi have en ny økonomisk model. I Parti_I ønsker vi et bæredygtigt samfund, hvor der er plads til menneskelig livskvalitet, og hvor vi samtidig holder os inden for klodens bæreevne. Det kræver politisk vilje, og det kræver en anden økonomisk tænkning. Det kræver, at vi tør diskutere dilemmaerne i økonomisk vækst, for hvis vi vil have mere natur, et sundere miljø og et bæredygtigt klima, så skal vi prioritere det. Hvis vi vil have plads til menneskelig livskvalitet, til kreativitet og til nærvær, så skal vi have det med i ligningen, når vi laver politik på Christiansborg. I Parti_I beder vi om et perspektiv, der rækker ud over den økonomiske tankegang. Det kan godt være, at øget arbejdstid skæpper godt i kassen, men hvad med konsekvenserne for de mennesker, der skal slide endnu hårdere? Har vi godt nok styr på de sociale konsekvenser eller på konsekvenserne for vores miljø, natur og klima? Jeg anerkender, at det kan være svært at gøre op med eksisterende strukturer og indføre nye. Det vil også kræve et opbrud med en gammel tankegang, med normer og med magt, og det skal vi tage hånd om. Men i bund og grund handler vores perspektiv om, at vi skal være bevidste om, at vores handlinger skaber ringe i vandet, at tingene hænger sammen, og at kriserne hænger sammen. På den baggrund vil jeg gerne genopfriske Parti_Is idé om de tre bundlinjer lige om lidt. Først vil jeg dog bemærke, at det jo er rimelig enkelt, at det koster på den økonomiske bundlinje, at mennesker lider af stress, har brug for lægebesøg og har korte eller langvarige sygemeldinger. Det koster også at tillade udledning af forurening i vores miljø, plastik i havene og pesticider i vandboringer. Og sådan kunne jeg blive ved. Grundlæggende er vi nødt til at forstå, at det også kan være økonomisk ansvarligt ikke altid at vælge den billigste løsning. Det er en af de afgørende idéer i Parti_Is tankegang om de tre bundlinjer: den økonomiske, den sociale og den grønne bundlinje. I mine øjne er det fundamentet for en ny samfundsmodel. Hele idéen om tre bundlinjer er at indrette et samfund, hvor menneskelige og miljømæssige ressourcer er i centrum, ikke blot økonomi. Hvis vi skal have et godt og bæredygtigt samfund, bliver vi nødt til at have balance på alle tre bundlinjer. Det gode liv kan ikke reduceres til et spørgsmål om økonomisk vækst og produktivitet. Med de tre bundlinjer investerer vi i naturen, i mennesket og i fællesskabet. I Parti_I har vi et konkret oplæg til, hvordan man bruger de tre bundlinjer. På den grønne bundlinje vil vi f.eks. opgøre drivhusgasudledninger, økologiske fodaftryk og kemikaliebelastningen. Politik skal besluttes ud fra, hvordan det påvirker det samlede danske forbrug og den samlede danske produktion, ud fra, om Danmarks aftryk på jordkloden bliver mindre, og ud fra, om kemikaliebelastningen vil falde. På den sociale bundlinje vil vi bl.a. opgøre helbred, fattigdom og demokrati. Vores politik skal besluttes ud fra, hvordan den påvirker vores mentale og fysiske helbred, om den resulterer i færre fattige i Danmark, og om den gør demokratiet stærkere. På den økonomiske bundlinje vil vi bl.a. opgøre lighed, erhvervskompetencer og finansiel stabilitet. Vi skal vurdere vores politik ud fra, om den skaber mere lighed i Danmark, om vi danskere får styrket vores erhvervskompetencer, og om den bidrager til stabilitet på de finansielle markeder. Et tidligere medlem af Folketinget beskrev min vision med et billede. Parti_I er først tilfredse, når vi alle sammen går i sivsko og menuen står på vandgrød, sagde han. Jeg siger ikke, hvilken kristendemokrat det var. Men nej, det er ikke min vision. Min vision handler hverken om at gå i sivsko eller at sippe vandgrød. Min politiske vision handler om, at det skal være nemmere og billigere for os at leve bæredygtigt, at velstanden i det her land og globalt set skal fordeles mere ligeligt, og at vi skal have nedbragt vores overforbrug. Hvert år afbrændes 677 t ubrugt tøj i Danmark ifølge Forbrugerrådet Tænk. Hvert år smides 814.000 t spiselige fødevarer ud i Danmark; det fremgår af Miljøstyrelsens samlede kortlægning af madspild. Hvert år smider vi masser af værdifulde ting ud, fordi det på alt for mange områder er billigere at købe nyt end at reparere det gamle. Alt det skal vi have gjort op med. Vi skal kortslutte de systemer, der ikke virker. Det kræver strukturel forandring, og strukturelle forandringer er et politisk ansvar. I det lys synes jeg, det er dybt beklageligt, at vi har en regering, der i alt for mange sammenhænge stirrer sig blind på økonomisk vækst og arbejdsudbud. At tingene stadig ser sådan ud, beviser, at vi politikere ikke har gjort vores arbejde godt nok. Med dagens debat lukker dette folketingsår, og inden jeg runder af, har jeg nogle forslag til læseemner, som jeg vil anbefale mine kollegaer, særlig jer i regeringen, til sommerferien: doughnutøkonomi, regenerativt landbrug og en 30-timers arbejdsuge. Tak for ordet. **Spørger**: Tak for det. Jeg vil gerne spørge om noget lidt mere jordnært eller måske mere vandnært, alt efter temperament. Parti_I har været ude at foreslå, at man skal forbyde danske restauranter og caféer at tage penge for vand. I den forbindelse er der en del danske restauratører, der har været ude at sige, at det faktisk er en ganske stor del af deres forretning, og at de er hårdt presset efter coronanedlukningen og den nedgang, der var i turisme. Vi ved jo historisk set, at en af de brancher, det er allersværest at klare sig i, er restaurant- og cafébranchen; der er enormt mange, der åbner og så lukker igen. På den anden side ved vi også, at hvis vi gerne vil tiltrække turister til Danmark, har vi brug for et stærkt restaurant- og cafémiljø, ikke kun for turisterne, men også for os danskere. Derfor vil jeg bare høre Parti_I, om den modstand, man har mødt, og de, synes jeg, meget gode argumenter, der har været fra restaurantbranchen, ikke giver anledning til nogle overvejelser hos Parti_I om, at man måske skulle sige, at det var en ommer, det var en smutter, så det forslag trækker vi tilbage. **Ordfører**: Tak for spørgsmålet. Jeg har selv en fortid i branchen, og jeg ved udmærket, hvordan det kan være at drive både café og restaurant. Parti_I er kommet med et meget ambitiøst vandudspil, fordi vi ønsker at have rent vand i Danmark. Både vores have, søer og grundvand har det rigtig sløjt. Det her forslag om, at rent drikkevand bør være en menneskeret, og at det vil sige, at man bør kunne få det gratis på restauranter, har faktisk mødt utrolig meget ros fra rigtig mange danskere. Så jeg må bare sige, at der er rigtig mange danskere, der kender følelsen af at blive tilbudt vand, når man kommer ind på en restaurant, og når man så får bonen, kan man se, at der står 50 kr., og det var man måske ikke lige med på. Så postevand bør være en menneskeret. **Spørger**: Men den følelse kender jeg jo selv. Jeg er også træt af, at der, når jeg handler i Bilka, står, at jeg har givet 32 kr. for kylling, men det gør jo ikke, at jeg stiller mig herind i Folketingssalen og siger, at det nu skal være gratis. Ordføreren bruger jo eksemplet gratis, men det er jo ikke gratis for restauratørerne, det er jo ikke gratis for caféejerne, for de har jo udgifter til løn, til husleje, til opvaskere, til indkøb, og derfor pålægger man jo bare dem en ekstra udgift. Og hvis ikke de kan få pengene ind via vand, lægger de jo bare pengene andre steder hen på regningen, og det vil sige, at forbrugerne ikke sparer nogen penge, men til gengæld bliver dem på caféerne og restauranterne irriterede. Skulle vi ikke i fællesskab sige, at det var en ommer? **Ordfører**: Nej, det mener vi ikke. I Parti_I mener vi helt principielt, at retten til drikkevand bør være en menneskeret. Hvordan restauranter vælger at prissætte deres varer, har jeg ikke nogen mening om; det kan de jo gøre, som de vil. Hvad angår den der kylling, du køber nede i supermarkedet, står prisen jo på, når du tager den op i kurven, så man må formode, at du kan læse det, hvorimod det på en restaurant faktisk er rigtig uklart, hvad postevandet koster. Så det vil gøre det meget nemmere for forbrugerne, at man ved, at det kan man få.
[91690] **Ordfører**: Tak for ordet, og tak til Spørgeren og Parti_B for at rejse en vigtig debat, som også ligger Parti_A og regeringen meget på sinde. Det er fuldstændig afgørende, at vi sørger for at skabe et Danmark, hvor man kan bo, arbejde, leve og ikke mindst uddanne sig i hele landet. Derfor synes jeg også, det er glædeligt, at Parti_B – en af centralismens helt store fædre eller mødre, om man vil – har indset, at det i Danmark er en dårlig idé at centralisere på vores uddannelsesområde, for centralisering af Danmark er ikke en naturlig udvikling, det er afvikling. Det var ikke udviklingen, der lukkede og centraliserede vores uddannelser i de danske provinser, men derimod dårlige politiske beslutninger. Derfor er det også et politisk ansvar, hvis vi vil genskabe mulighederne. I årevis har vi hørt beretninger fra områder af Danmark, der har mistet lokale uddannelser. For mange af de landsdele har uddannelsen været mere end bare en uddannelse; det har været en kulturinstitution, som har skabt rammer om liv og engagement i et helt lokalsamfund. Derfor er der også brug for, at vi gør noget. I dag har vi skabt et uddannelsessystem, der i høj grad skubber unge mod de større byer for at uddanne sig, og derfor kræver det også politiske beslutninger, hvis vi skal ændre den tendens. Det handler ikke kun om at sørge for, at man har mulighed for at kunne bo og uddanne sig i hele landet, men i lige så høj grad om at sørge for, at vores samfundsinstitutioner og vores erhvervsliv kan få den arbejdskraft, som de efterspørger. Det har vi et politisk ansvar for at sørge for. Derudover har det i årevis været en offentlig anerkendt, i hvert fald en fortalt sandhed, at langt de fleste unge flytter fra provinsen og til de store byer for at studere – en fortælling, der er blevet fortalt som en ustoppelig udvikling, som vi som samfund må vænne os til. Men ét er fortællingen, noget andet er sandheden, for faktum er, at langt de fleste unge faktisk bliver boende. Hvis man kigger på de tal, man kan trække fra Danmarks Statistik, kan man se, at der f.eks. i Svendborg, hvor jeg selv er vokset op, stadig væk bor 74 pct. af de unge; i Skive er det 69 pct. af de unge; i Ringkøbing-Skjern Kommune er det 55 pct. af de unge – for bare at nævne et par eksempler. Og vi er selvfølgelig også nødt til at sørge for, at de, der bliver tilbage, også har mulighed for at få sig en uddannelse, og at de virksomheder, der ligger i de områder, også har mulighed for at kunne rekruttere og tiltrække arbejdskraft. Der findes ikke noget quickfix, når det kommer til uddannelse, og dem, der forsøger at tegne et billede af, at det gør der, tager fejl. Hvis vi i fremtiden skal lykkes med at skabe uddannelser, skal vi væk fra idéen om, at uddannelser bare er noget, man kan placere, eller som man kan kalde for et x antal tusind tal, som der er nogle, der gør. Jeg tror, vi bliver nødt til at sørge for, at når vi laver uddannelser, er der lokal opbakning; at der er en faglig fundering; at vi matcher uddannelserne med et lokalt behov; og at vi så selvfølgelig sørger for at skabe gode rammer for vores uddannelsesinstitutioner. På den måde øger vi sandsynligheden for, at uddannelsen kan blive en bæredygtig løsning for det enkelte område. I Parti_A og i regeringen har vi allerede taget fat på arbejdet. Vi har fjernet den tidligere regerings årlige nedskæringer på uddannelse; vi har tilført 170 mio. kr. til pædagoguddannelsen; og senest har regeringen sammen med andre gode kræfter i Folketinget – og tak for det – tilført 50 mio. kr. til at styrke velfærdsuddannelserne uden for de store byer. Men vi er langtfra færdige. Senere på året, før sommerferien, vil regeringen præsentere et samlet udspil angående videregående uddannelser uden for de store byer, som skal drøftes med Folketingets partier. Som det tydeligt fremgår i dag, spiller uddannelse en afgørende rolle, og derfor glæder jeg mig også meget over interessen her i Folketinget for en bedre uddannelsesbalance, ligesom jeg glæder mig over, at vi kan se frem til, at flere gode forslag vil blive præsenteret. På den baggrund vil jeg gerne læse et forslag til vedtagelse op på vegne af Parti_A, Parti_E, Parti_C, Parti_G, Parti_I og Parti_L: Forslag til vedtagelse »Der skal være bedre mulighed for videregående uddannelse i hele Danmark, så unge mennesker kan tage en uddannelse i det lokalområde, hvor de bor eller kommer fra, og så erhvervslivet og den offentlige sektor i Danmark har adgang til veluddannet arbejdskraft, som kan understøtte udviklingen i alle dele af landet. Folketinget konstaterer, at det er centralt, at problemstillingen om bedre uddannelsesdækning i hele Danmark gribes an på en måde, så uddannelserne uden for de store byer bliver fagligt og økonomisk bæredygtige, herunder i forhold til at tiltrække og fastholde studerende. Folketinget finder det vigtigt at arbejde for et Danmark i bedre uddannelsesbalance og noterer sig derfor, at regeringen planlægger at fremlægge konkrete initiativer i løbet af foråret 2021 som afsæt for videre drøftelse med Folketingets partier.« (Forslag til vedtagelse nr. V 92). Tak for det. **Spørger**: Tak for talen. Jeg vil gerne spørge ordføreren, om han kan løfte lidt af sløret for, hvad det er for et udspil, man kommer med for de videregående uddannelser, og hvad det er for nogle kriterier, man lægger ned over for at prøve at tilfredsstille det private erhvervsliv. Hvordan er det, vi sikrer, at vi skaber den kompetente arbejdskraft, der er brug for rundtomkring i landet, og det ikke kun er til det offentlige? **Ordfører**: Jeg kan selvfølgelig ikke sige, hvad det er for et udspil, som regeringen arbejder på, og ministeren har jo også sagt, at det bliver præsenteret inden sommerferien. Men jeg kan da sige, hvad der sådan er nogle af mine egne overvejelser over, hvad der giver god mening. Det er f.eks., at vi, når vi her i Folketinget har vedtaget, at vi rigtig gerne vil have, at der kommer flere pædagoger, at der kommer flere sygeplejersker, at der kommer flere lærere, så også sørger for, at vi uddanner det personale og afsætter flere penge til det. Derudover er det jo også tydeligt, at der er store danske virksomheder, som har problemer med at rekruttere arbejdskraft. Jeg tror f.eks., det var spørgeren, der nævnte et godt eksempel for den tidligere ordfører, der var heroppe, og det har vi jo set flere eksempler på. Jeg kommer selv fra et område, hvor man skriger på uddannet arbejdskraft, og derfor synes jeg også, at vi som Folketing og vi som politiske partier har et ansvar for at sørge for, at de virksomheder kan få den arbejdskraft, for ellers er løsningen jo ikke ny. Altså, vi har jo set, hvordan virksomheder har valgt at flytte deres produktion til udlandet, fordi de ikke har kunnet få arbejdskraft i Danmark. Så det synes jeg er nogle af de overvejelser, som vi skal have med, når vi laver en plan for udflytning af uddannelser. **Spørger**: Nu tror jeg ikke, at virksomheder kun flytter fra Danmark, fordi de ikke kan få arbejdskraft. Vi tager også arbejdskraft ind til Danmark, og jeg tror, det er skat og nogle andre ting, der gør, at det er alt for dyrt at drive virksomhed i Danmark. Men lad det være en anden problematik. Så kan man jo spørge på en anden måde. Når nu regeringen sidder her og er i gang med at lave det her udspil, kan man så sige noget om, hvad man har set på, i forhold til hvordan vi skaber de uddannelser der er relevante for erhvervslivet? Der blev igen nævnt eksempler på velfærdsuddannelser. Men kan ordføreren sige noget mere konkret om, hvad det er for nogle typer uddannelser, man synes kan være vigtige for erhvervslivet, måske også der, hvor ordføreren selv kommer fra, altså Langeland og i det område? Er der noget konkret, ordføreren kan sige om, hvilke uddannelser der vil hjælpe det private erhvervsliv? Tak. **Ordfører**: Jeg tror jo, det er meget forskelligt. Der er jo et eksempel med Kalundborg, som fik en ingeniøruddannelse, og jeg tror, det var rigtig fornuftigt, og det tror jeg man kan gøre mange andre steder. Sønderborg er også et eksempel, der er blevet nævnt i dag. Jeg synes, at man – med rette – mange steder har gode idéer, og der er også flere områder, hvor man godt kunne tænke sig at man får nogle uddannelser. Jeg tror, at det vigtigste er, at man indgår en dialog med områder, hvor det kan give mening, og at det vigtigste er, at det, når man den her gang udflytter uddannelser, så ikke bliver, fordi man som et politisk parti eller som en tidligere regering har en eller anden idé om, at man skal smøre et tyndt lag uddannelser ud over Danmark, men at det faktisk bliver, fordi man har nogle faglige overvejelser, en god dialog med nogle kommuner, hvor de vil tage noget lokalt ejerskab, hvor man vil tage noget ansvar for, at de her uddannelser bliver bæredygtige. Det er den ene del af det. Den anden del af det er jo selvfølgelig, at det både handler om at sikre, at vi har et stærkt erhvervsliv, men at det også handler om at sikre, at man, uanset hvorhenne i det her land man bor, så skal have de samme muligheder for at skabe sig et godt liv og for at få sig en uddannelse.
[113631] **Spørger**: Hvis det virkelig skulle lykkes at få udryddet Hamas på bekostning af titusinder og atter titusinder af palæstinensiske børn, så må man jo håbe for Ordføreren, at det er noget bedre, der kommer i stedet for Hamas. Erfaringerne er ikke så gode, for vi kan jo huske, dengang Israel ville løse problemet med PLO i Libanon. Måske Ordføreren kan oplyse, hvad der kom i stedet for det sekulære PLO. Så spørgsmålet er jo, om det, som man er i gang med, overhovedet er en rigtig linje, men det kan Ordføreren kommentere. Jeg har et spørgsmål, i forhold til at Ordføreren jo siger, at vi må se på, hvad der kommer af oplysninger, og at der er forskellige oplysninger. Israel holder jo systematisk journalister væk. Altså, journalister får jo ikke lov til at rapportere fra Gaza, og al vores information fra Gaza kommer fra Israel. Hvad vil Ordføreren gøre i forhold til at forlange, at Israel åbner op for journalister? **Ordfører**: For at tage den første del, som åbenbart ikke var et spørgsmål, men mere en kommentar, først, så vil jeg sige, at det for mig er rigtig vigtigt, at vi går ind og ser på, at Hamas lavede et meget stort terrorangreb, og at det bliver nødt til at blive mødt af et modsvar. Men jeg anerkender også, som jeg også har sagt tidligere, at jeg er meget nervøs for, at det bare vil gøre, at endnu mere radikaliserede grupper kommer til. Så vil jeg i forhold til den sidste del af spørgsmålet sige, og det har jeg også sagt til de israelere, som har villet lyttet til mig, at jeg synes, det er vigtigt, at man så meget som overhovedet muligt åbner op, både i forhold til internationale observatører, men selvfølgelig også i forhold til pressen. Der er selvfølgelig et spørgsmål om sikkerhed osv., og det anerkender jeg, men man må ikke og skal ikke lukke totalt af for en presseadgang og for internationale observatører. Det er mit klare budskab til israelerne, og det har det været længe. **Spørger**: Der er jo kommet en henvendelse til udenrigsministeren fra Mads Brandstrup fra Danske Medier og Tine Johansen fra Journalistforbundet, hvor de opfordrer til, at den danske regering henvender sig til Israel og opfordrer til, at journalister kan gøre deres arbejde, hvad de heldigvis kan de fleste andre steder i verden. Vil Ordføreren være med til, at vi her fra Folketingets side sender en klar opfordring til Israel om at åbne for journalister? **Ordfører**: Hr. Mads Brandstrup har desværre ikke sendt den henvendelse til formanden for Det Udenrigspolitiske Nævn, så jeg går ud fra, at jeg kan få en kopi af den, så jeg kan se den. Så synes jeg også helt klart, det er en diskussion, vi skal have. For jeg mener det, som jeg også lige har sagt, altså at der selvfølgelig skal være så meget adgang for journalister som overhovedet muligt.
[104363] **Spørger**: Ordføreren har jo helt ret i, at hvad der sker på den længere bane om 2 år, helt afhænger af det Folketing, som bliver sammensat efter et folketingsvalg, for nu bestiller vi jo et nyt indeks for at lave det udredningsarbejde, hvor man forhåbentlig kommer frem til, at man ikke kan have sådan en huslejestigning, som er baseret på, at fødevarerne stiger i pris, og kommer frem til, at det er helt urimeligt, at energiområdet også skal tælle så meget med. Når det er sådan, at man i det enkelte lejemål jo selv afregner for el og man har en eller anden opgørelse over opvarmning, som også fordeles ved siden af huslejen, er det jo helt urimeligt, at huslejen kan stige med det. Så vi er jo nødt til at komme frem til et mere retfærdigt indeks, hvor grådigheden i udlejningssektoren begrænses. Jeg kunne godt tænke mig at høre, om ordføreren er enig i, at vi skal have et indeks, hvor stigende fødevarepriser og stigende energipriser ikke skal medføre, at man også kan få så markante huslejestigninger. **Ordfører**: Spørgeren har jo ret i, at det ligger i lovforslaget, at der skal tages hul på en bedre mulighed for at indeksere huslejestigningerne. Det tror jeg bestemt er hårdt påkrævet. Hvilke elementer der skal indgå deri, og hvad det er for nogle faktorer, der øver størst indflydelse på huslejestigningerne, tror jeg man skal have tålmodighed til at få belyst. Så det vil jeg ikke lægge mig fast på her og nu. Det skal det udredningsarbejde, som skal komme i forbindelse med lovforslaget, jo belyse. Men jeg synes, det er klogt, og jeg tror, der er rigtig mange årsager til, at huslejestigningerne er gået så grassat, som de er, nemlig at man ikke har været bevidst om, at man har skrevet under på en kontrakt, hvor der kan fremskrives med den samlede prisudvikling, som der har været på området. Men det sker jo i et boligmarked, som er hårdt, og hvor efterspørgslen efter boliger er stor og udbuddet er forholdsvis lille, og så er man jo villig til det, man i bagklogskabens lys godt kan sige er lidt urimelige vilkår. **Spørger**: Nu bliver der jo flere ting, der skal arbejdes videre med, og jeg er sådan set glad for, at vi skal kigge på den samlede økonomi på det private udlejningsområde. Nu er der meget stort fokus på det her indeks, men udlejerne tjener jo mere på, at markedslejen kan gøre, at man kan lave de her huslejehop, hvor man kan sætte huslejen op, når man får en ny lejer, og at der er nogle værdistigninger, som jo sandsynligvis også har mere betydning end det her indeks. Hvad mener ordføreren om, at vi her har bestilt, at det er den samlede økonomi, vi skal kigge på, og ikke bare det her indeks? **Ordfører**: Vi er stærkt optagede af, at der er tryghed omkring borgernes bolig, og i det lys vil vi selvfølgelig i det kommende arbejde være med til at sikre, at det er ledestjernen i forhold til den indeksering, der måtte komme, og de vilkår, der i øvrigt måtte gælde for huslejestigninger også på det private boligmarked. Vi synes, det er klogt, at man har øje for, hvad borgere med almindelige indkomster kan sidde for i en normal bolig.
[89394] **Spørger**: Tak. Fru Mai Mercado, den Parti_D gruppeformand, svarede på et spørgsmål i sidste uge omkring en eventuel fritstilling af den Parti_D gruppe i forbindelse med en rigsretssag mod Inger Støjberg, at det slet ikke var på tale hos Parti_D, fordi alle i den Parti_D gruppe var enige om, at det var en rigtig beslutning at rejse en rigsretssag. Når man nu er så sikker på, at det er en rigtig beslutning, hvad bygger man så det på? Har man været inde at kigge på tidligere kritik af ministre, hvor der ikke har været rejst en rigsretssag, så man er sikker på, at den her sag faktisk kan bære det? Eller har man ikke haft nogen vurderinger af, at den her sag måske slet ikke kan bære en rigsretssag? Hvordan kan det være, at man er så sikker på, at man i den Parti_D gruppe ikke engang har haft nogen, der ønskede muligheden for at kunne stemme imod en rigsretssag? **Ukendt**: Det er jo ikke nogen hemmelighed, at jeg synes, det er rigtig, rigtig forfærdeligt, at vi skal til at gå i gang med en rigsretssag. Det skal jeg ikke lægge skjul på. Jeg bryder mig slet ikke om det, og havde der efter vores mening været nogen mulighed for at undgå det, så skulle vi have undgået det, og vi har ikke kigget på gamle sager osv. Vi har kigget på den her sag. Vi har kigget på, hvad det er, Instrukskommissionen siger, og hvad det er, de to advokater, Folketinget har hyret, siger, og når vi kommer ned til det og ser på det, har vi spurgt os selv, hvordan vi kunne komme til en anden konklusion, end at vi så må rejse den sag. Det er ikke, fordi vi bryder os om det, men vi kan bare ikke se nogen anden vej ud af det. For for os er det her jo ren jura, og derfor kom vi til den konklusion, og det er de juridiske argumenter, der har gjort sig gældende i gruppen, og der er ingen, der har bedt om at blive fritstillet, og vi har set, at sådan må det desværre være. Men vi finder ikke nogen glæde over det her, vil jeg bare lige sige. **Ukendt**: Det beskylder jeg heller ikke Taleren eller andre for. Men alligevel synes jeg jo, at man, når man rejser sådan en sag, skal være sikker på, at den er proportional. Der har jo været talt meget om det her med lighed for loven, og lighed for loven i den her sammenhæng – det er jo det, jeg bliver ved med at forfægte – er ikke bare, at man kigger tilbage på starten af 1990'erne og den rigsretssag, der var, og hvorfor den blev rejst, men det er jo også at se på: Hvad er der sket siden det tidspunkt og så til nu i forhold til kritik af ministre, som har forbrudt sig mod reglerne på den ene eller på den anden måde – måske i et graverende omfang – men hvor der ikke er rejst en rigsretssag? Man skal jo veje det på den vægt, og vi stiller et forslag om, at vi nu får kulegravet den retspraksis, der så kommer ud af det. Jeg vil spørge Taleren, ligesom jeg har spurgt andre: Vil hr. Søren Pape Poulsens Parti_D parti støtte sådan et forslag? **Ukendt**: Jeg vil godt være med til at diskutere, hvordan det skal undersøges, og hvor stort et apparat vi skal sætte i gang, og hvad det så er, det fører til. Jeg forstår jo godt pointen, som Taleren rejser her: Måler vi det ud fra den samme lineal? Jeg synes bare – det er i hvert fald det, vi er kommet frem til – når der er så klar en beretning fra kommissionen og det set med mine lægmandsøjne er så overraskende klart fra advokaterne, som Folketinget har bedt om at undersøge det, at vi så ikke kunne se en anden vej, end at vi så måtte støtte sådan en sag. Sådan må det være.
[82393] **Spørger**: Jeg synes, det er rart at få på plads, at Ordføreren ikke betragter det som en risiko med Parti_B i regering. Men man kan ikke udelukke, at der er andre, der har det synspunkt. Og man kan sige, at det jo nok bliver mere udbredt, når man hører på hr. Jan E. Jørgensens forsøg på forsvar for den her bestemmelse. For det er jo nemt nok at sige, at forsvaret for § 24 er, at det ville være kaos, hvis den slet ikke eksisterede. Men det er jo ikke det, vi taler om, Ordføreren. Det, vi taler om, er: Hvordan ville ministerbetjeningen se ud, hvis vi havde fastholdt den situation, der var inden den seneste ændring af bestemmelsen? Og der kan jeg ikke forstå – medmindre Ordføreren selvfølgelig tilslutter sig den totale oprigtighed som jo i øvrigt er beundringsværdig fra justitsministeren, at det her handler om at beskytte magten, når man har mulighed for at få den – at et liberalt parti ikke kan se, at det er et problem, at i forhold til nogle af de helt store politiske sager, der har været om ministre, der har forsømt deres embede, siger de journalister, som har gravet dem op på det seneste: De ville ikke kunne være blevet afdækket med den nugældende udformning af § 24. Kan Ordføreren ikke se, at det er et problem? **Ordfører**: Det er sådan set det, vi diskuterer, Spørgeren. Vi diskuterer en ophævelse af ministerbetjeningsreglen. Altså, der står: »Folketinget pålægger regeringen inden udgangen af 2020 at arbejde for markant mere åbenhed hos myndighederne ved at fremsætte lovforslag om ophævelse af ministerbetjeningsreglen i offentlighedsloven.« Væk med den, ud! Det er det, vi diskuterer. Og det giver altså ikke meget mening. Om vi kan drøfte en anden udformning af ministerbetjeningsreglen, sådan at eksempelvis nogle af de sager, som Spørgeren fremhæver, kunne fremlægges i et andet lys, har jeg ikke på noget tidspunkt afvist. Men der er altså et forlig mellem Parti_A og Parti_B, så det vil sige, at det er noget, vi drøfter i forligskredsen. Og det er ærgerligt, synes jeg, at der er så mange, der har meldt sig ud af det forlig. For så står man udenfor, og så har man ikke så meget indflydelse. Det synes jeg er rigtig ærgerligt, men det er altså ikke en farbar vej at sige, at nu fjerner vi bare § 24. **Spørger**: Nu skal man jo vælge med stor nøjsomhed, hvad det er for nogle selskaber, man bliver en del af. Og jeg vil sige, at den klub, som Ordføreren her omtaler, er jeg glad for ikke at være en del af. Men i relation til § 24: Skal jeg forstå det sådan, og det tror jeg i virkeligheden er det, vi alle sammen taler om – om der så er nogle prokuratorforhold, der lige skal ændres her, og der har Ordføreren jo et skarpt blik – at det, vi taler om, er at vende tilbage til § 24's udformning inden den seneste revision af offentlighedsloven? Kan vi så dér regne med Parti_Bs opbakning? **Ordfører**: Nej, det kan vi ikke, for den har Offentlighedskommissionen sagt var forældet; den tog slet ikke hensyn til den måde, man arbejder på i dag. Lad mig bare give et eksempel: Erhvervs- og Selskabsstyrelsen var tidligere en del af Industriministeriets departement. Så dengang var der ikke adgang til aktindsigt, for det var internt i departementet. Fordi det så blev udskilt i en selvstændig styrelse, er der pludselig adgang til aktindsigt i præcis og nøjagtig de samme dokumenter. Det er da uhensigtsmæssigt. Lad os f.eks. sige, at en regering nedsatte sig selv med ét stort departement, der hed regeringen. Så var der ikke aktindsigt i noget som helst. Altså, det giver ikke meget mening. Tanken må være, at det er dokumentet og dokumentets karakter, der afgør, om der skal være aktindsigt eller ej, og ikke, om det er sendt mellem to ministre eller mellem en minister og ministerens egen departementschef. Det må være det, der er det afgørende.
[113651] **Spørger**: Undskyld, det kan være, det er, fordi klokken snart er 1:00, at jeg ikke helt forstod det sidste svar. Er det Parti_Is holdning, at der er forskellige definitioner af det, som foregik d. 7. oktober, hvor det højeste antal civile jøder siden holocaust blev dræbt, i forhold til om det var terror eller ej? Det er jo så vores rolle som folketingsmedlemmer at sige, at det er der altså kun et eneste svar på, og det er, at det efter alle internationale forpligtigelser, love, regler og også bare i forhold til den almindelige måde at leve på som menneske selvfølgelig var et terrorangreb. Jeg håber, jeg hørte forkert. **Ordfører**: Jeg mener, det er terror. Nu har ordføreren jo selv henvist til, at vi skal have en snak senere. Det glæder jeg mig til. Så kunne jeg også godt tænke mig, at spørgeren måske viste mig, hvor i international ret, altså i folkeretten, det er defineret. Så har vi jo et bedre fundament at tage den samtale på. **Spørger**: Det er sådan, at ethvert forsøg på og decideret angreb på civile er et brud på alle internationale regler. Det kan jeg godt finde frem. Det kan vi meget, meget hurtigt gøre. For det vil det altid være. Det vil det også være, selv hvis det er rettet mod en besættelsesmagt. Det er internationale eksperter heldigvis meget, meget enige om. Jeg har læst op på den FN-rapportør, men hun er i meget, meget klart mindretal i forhold til alle, inklusive FN's egne konkrete holdninger til det her spørgsmål. **Ordfører**: Jeg hørte ikke et spørgsmål, men jeg ser frem til samtalen.
[95607] **Minister**: Tusind tak for det, formand, og også tak til alle kollegerne her i salen for en god og engageret debat, som vi har haft her i dag. Ud over at konstatere, at det her er noget, som optager alle dybt, kan jeg også konstatere, at der lader til at være opbakning til undersøgelsen, som jeg beder Ankestyrelsen om at lave. SF rejste her spørgsmålet om, om ikke det var en god idé også at inddrage de unge selv. Og det er tanken i designet af undersøgelsen, at der også skal laves interviews med de unge selv. For jeg er meget enig med SF i, at der jo er ganske meget nyttig viden at hente hos de unge, der selv står i situationen, eller som for ganske kort tid siden har oplevet at stå i den situation, i forhold til hvor systemet fungerer, og hvor det ikke fungerer. Så det synes jeg var en god pointe fra SF's side. Ellers tror jeg, at jeg vil lade det blive ved det efter en god og lang diskussion, der også kom lidt vidt omkring, men sådan er det altid, når vi diskuterer her på handicapområdet. Og jeg ser frem til undersøgelsens resultat og de spændende videre diskussioner, jeg kan forstå vi får på baggrund af det. **Spørger**: Det er, fordi jeg ikke synes, at jeg hørte ministeren svare på bl.a. hr. Jens Rohdes spørgsmål. Er der noget til hinder for, at ministeren siger: Prøv at høre her kommuner, hvis I ikke har sikret de unge en overgang og hjælp og støtte i forhold til det, så har de altså ret til at bibeholde de bestemmelser, som gælder efter børnebestemmelserne? Er der noget til hinder for, at ministeren allerede nu sætter ind i forhold til den del? For er det ikke sådan lidt mærkværdigt, hvis man kan sige det sådan, at det – hvis man nu vælger ikke at overholde den lovgivning, vi har vedtaget – jo er sådan, at folk så ikke engang har en klagemulighed? Man kan ikke engang klage over, at man ikke har fået den overgang. Så der er altså lavet sådan en rettighed, men der er ikke nogen konsekvenser, hvis man ikke får den rettighed, fordi kommunerne ikke overholder det. Det kan de kvit og frit lade være med. Så er der noget til hinder for, at ministeren nu siger til kommunerne, at hvis ikke I overholder det, jamen så lader vi de unge bevare hjælpen ud fra børnebestemmelserne? **Minister**: Det vil kræve en lovændring. Det var det, Spørgeren spurgte ind til, altså om det ville kræve en lovændring, og jeg er glad for, at Spørgeren lagde til grund, at han dog ikke ville bede ministeren om at gøre noget, der er ulovligt. Så det korte svar her er, at det kræver en lovændring, hvis man skal give mulighed for det. **Spørger**: Jeg tror, der er flere partier herinde, der er klar til at lave sådan en midlertidig lovændring netop for at sikre det her. Det har jeg i hvert fald hørt. Som jeg har hørt det, er i hvert fald både SF og Parti_G også klar til at lave den lovændring, mens der nu er en undersøgelse i gang. Og hvornår bliver den undersøgelse af det her område i øvrigt afsluttet? Måske ministeren kan komme lidt nærmere ind på det. **Minister**: Nu skal jeg jo først lige have det endelige undersøgelsesdesign sendt af sted til Ankestyrelsen. Jeg tænker, at det er godt bl.a. at få understreget vigtigheden af, at de unge bliver taget med på råd, som bl.a. SF har peget på her i dag, og så skal jeg efterfølgende nok orientere udvalget om, hvad tidsperspektivet er.
[87522] **Spørger**: Jeg havde egentlig tænkt mig at ignorere den slags udtalelser, som jo er kommet fra Parti_C – jeg ved ikke – i årtier, altså med, at tørklædet bare er 7 g stof, og at det ikke betyder noget og blablabla. Men når man så sammenligner det med en nissehue, må jeg altså sige, at så blev målet altså alligevel for fuldt. Så derfor vil jeg alligevel spørge: Har Parti_C ikke fået sat sig ind i, hvad islam går ud på, og hvad det muslimske tørklæde symboliserer? Har den radikale folketingsgruppe sat sig ind i, at der altså er tale om et fuldstændig anderledes værdisæt, som er i modsætning til det kristne, og at når/hvis det islamiske værdisæt bliver dominerende i ghettoer og steder, hvor der er udpræget social kontrol osv. osv., så forsvinder friheden fuldstændig? Så er der ikke rigtig nogen mulighed for at fortsætte det frie liv, som vi har i Danmark med demokrati og ytringsfrihed og sådan noget. Har Parti_C sat sig ind i det, eller kører man bare videre på det her med 7 g stof, og at nissehuer er det samme, eller hvad? **Ordfører**: Parti_C har bestemt sat sig ind i, at der er nogen, der af religiøse årsager vælger at bære et tørklæde, og det ser vi sådan set ikke er i modstrid med, at man kan gøre et godt stykke arbejde i det offentlige, og derfor ser vi ikke nogen grund til at støtte det her beslutningsforslag. Og jeg glæder mig over, at det så var det første spørgsmål, der ikke lige omhandlede en Venstretrøje, det var fint også at få lidt andre spørgsmål end om den. Det lød, som om at det med at have en Venstretrøje på nærmest var det værste, man overhovedet kunne have på. Det synes jeg nu ikke, så mange tak for spørgsmålet. **Spørger**: Jeg vil nu mene, at det var meget værre, hvis man havde en Parti_C-trøje på. Det ville være det allerværste. Men det, der er så skuffende, er jo, at man har haft temmelig mange år til at sætte sig ind i, hvad det er, vi er oppe imod, og at man bliver ved med ikke at tage det alvorligt. Man bliver ved med bare at skøjte på overfladen og ikke se den kæmpe værdikamp, vi står i, den trussel, der er, imod både Europa og Danmark. Man bliver stadig væk ved med at lalle om, at der bare er tale om en religion på linje med kristendommen eller buddhismen – nu nævnte ordføreren godt nok ikke præcis de ord, men jeg tror, at det er det, der ligger i udtalelsen – og det synes jeg er meget, meget sørgeligt. **Ordfører**: Nu er jeg desværre ikke så god til at skøjte, men det kunne ellers være meget sjovt at prøve det en dag. Men helt grundliggende anerkender Parti_C da også, at der kan være nogle, som bliver presset til at gå med et tørklæde, selv om de ikke ønsker det, og vi vil da gerne være med til i høj grad at bekæmpe negativ social kontrol. Så det er en indsats, som vi synes er meget vigtig, og det vil vi gerne være med til at bekæmpe.
[84199] **Spørger**: Tak for det. Ud fra det, ordføreren siger, sidder jeg med sådan en ubehagelig fornemmelse af, at ordføreren ikke mener, at danske familier kan tage beslutninger om, hvad der er godt for dem selv. Ordføreren sagde, at det jo tit vil være sådan, at det er manden i familien, der tjener mest, og derfor er det kvinden, der bliver hjemme. Så derfor vil jeg høre: Tiltror ordføreren ikke danske familier, at de selv kan tage beslutninger om, hvad der er bedst for dem selv, og hvad der er bedst for deres børn? **Ordfører**: Jeg ved ikke rigtigt, hvad ordføreren baserer det på, når hun siger, at jeg ikke tiltror danske familier, at de kan træffe beslutninger. Det, jeg konstaterer, er, at der er en forskel i lønnen, og i de familier, som måtte være nødt til at skele til lønnen, er der en, hvad kan man sige, tendens til, at det så bliver kvinden, som skal gå hjemme, og det er jo ikke et frit valg, hvis det reelt set er dikteret af økonomiske hensyn. Så det er jo bare det, jeg påpeger risikoen for. Jeg siger ikke, at der er nogen, der ikke kan træffe frie valg. Jeg siger, at der er forskel i de livsmuligheder, man har, også i familien. **Spørger**: Så må jeg dermed konkludere, at fordi nogle familier vælger kvinden, fordi det er hende, der tjener mindst, skal staten have det ansvar – at man stadig væk ikke ønsker at give familierne ansvaret for, hvordan deres børn skal passes. Det er det, jeg hører ordføreren sige: Staten skal være den, der bestemmer over familierne. **Spørger**: Bortset fra de aftaler, vi har lavet, også med spørgerens parti, om, at der er nogle familier, herunder nogle indvandrerfamilier, hvor vi synes, det er vigtigt, at man kommer i daginstitution for at lære sprog, står det jo folk fuldstændig frit for, om man i øvrigt benytter de tilbud, der findes. Det har vi ikke nogen tvang af i Danmark.
[109937] **Spørger**: Jamen det er så dejligt med alt det engagement, og som socialdemokrat er det jo også dejligt at høre Parti_Gs ordfører drømme sig tilbage til de gode gamle dage med en socialdemokrat i spidsen for regeringen. Det kan man jo kun glæde sig over, og jeg synes også i al beskedenhed, at vi, som ordføreren er inde på, fik vedtaget rigtig mange vigtige politiske aftaler i forhold til klimaet, både når det handler om klimaloven, men jo også mange af de brede politiske aftaler, vi har lavet siden da. Man kunne jo godt lidt høre ordførerens tale sådan, at der ikke skete så meget. Så sent som i dag – det kan ordføreren jo også bekræfte – er der lavet en aftale, som er meldt ud, i forhold til brintinfrastruktur. Så der sker jo rigtig mange ting, og der skal også ske rigtig mange ting. Det, jeg så gerne vil spørge ordføreren ind til, er det her omkring 2025-målet, som fylder lidt i vedtagelsesteksten og også i det, som ordføreren var inde på: Hvilket procentmål har Parti_G sat, og har man lavet en liste over de tiltag, som man mener konkret skal til, og hvordan det skal finansieres? For så er det jo rart for os andre partier at høre det. **Ordfører**: Vi vil gerne lægge højder på, så 54 pct. synes vi er et godt mål. Vi har jo ikke 1.000 medarbejdere til at regne på det, men jeg kan nævne nogle eksempler, og nu er der igen ikke lys her ved panelet, så jeg går ud fra, at jeg kan tale uendeligt, og det vil være rigtig godt, for så kan jeg nævne mange eksempler. Der er bestilt en solcellestrategi, og når vi får den, skulle den gerne synliggøre, hvordan kommunerne kan komme frem til at opstille solceller. Boligforeningerne er klar derude. Man kan måske bare justere lidt på skruerne, og så er vi der, hvor vi får gang i en solcelleudbygning på eksisterende tage. Så synes jeg, at man skal ophæve anlægsloftet for energirenoveringer i kommuner. Det kan man putte ind i en kommuneaftale i år lige om lidt. Kommunerne har regnet på det ene og det andet, og de er klar til de der vinduesudskiftninger og efterisoleringer, og hvad der ellers er, som rummer det her vedligeholdelsesefterslæb. Så vil vi gerne lave en statslig fond, som kan opkøbe landbrugsjord, så vi kan få gang i den her udtagning af lavbundsarealer, BNBO-områder og statslig skov. Så synes vi, at vi skal gå tilbage og vedtage noget omkring energieffektiviseringer, selv om I ikke ville være med sidste gang, og så kan vi genbesøge lovforslaget omkring borgerenergifællesskaber og sænke momsen til 19 pct. på økologien. Så tror jeg ikke, at min tid er til at sige mere, men jeg har måske 30 sekunder om lidt. **Spørger**: Uden at jeg skal være CO 2 -økonom her i Folketingssalen, vil jeg sige, at der i hvert fald både er en række af de tiltag, som ligger i forhold til klimafremskrivningen, og også noget af det, som Klimarådet, CONCITO og andre peger på, som ikke umiddelbart vil kunne give den effekt i 2025, som får os op på de 54 pct., og det er jo derfor, jeg spørger. For det er jo fint nok at stå her i Folketingssalen og sige, at man sådan set er parat til det. Men det, jeg også synes ville være fair – og så kan man jo bede de gode embedsfolk i Klimaministeriet om at forholde sig til det og regne på det osv.; det kan man jo sagtens gøre som folketingsmedlem – er jo, at man, hvis man fremlægger sådan en ambition, også har en plan, der følger med. Det er måske det, vi lidt mangler fra Parti_Gs side. **Spørger**: Der mangler ikke noget fra Parti_Gs side. Vi var sådan set det første parti, der udarbejdede en klimaplan for 70-procents-CO 2 -reduktioner i 2030, så den kan man bladre i og finde meget inspiration i. Jeg kan jo ikke indsende spørgsmål til en forhandling, som regeringen ikke har indkaldt til. Altså, helt ærligt. Se da for pokker at få lavet en tidsplan for det, og så skal jeg gerne indsende spørgsmålene. Men man kan da ikke forvente, at jeg skal sige, om mine forslag, som jeg lige remser op, giver en reduktion på 53 pct., 52 pct. eller 54 pct. Måske er der nogen i Parti_A, der er vant til at have en kæmpe regnemaskine i ryggen. Det har vi ikke i Parti_G. Vi har visionerne, men vi har ikke den store regnemaskine med 1.000 medarbejdere.
[90723] **Spørger**: Jeg vil bare bakke Parti_Gs ordfører op og sige, at det er en helt, helt usædvanlig beslutning, vi er ved at træffe, med meget, meget store konsekvenser. Jeg skal nok gå op og holde min egen tale lige om lidt, men i forhold til det, som vi snakker om nu, nemlig at beslutningen er taget tilbage til udvalget og det er udvalget, der skal beslutte, hvor den her nye uddannelsesinstitution skal ligge, kan det godt være, at der er fortilfælde, men det er helt usædvanligt. Mit spørgsmål til ordføreren er: Hvordan skal det udbud være, altså hvem skal formulere det udbud? Nu rækker man ud til kommuner og gode folk derude, der skal lave den her skolekreds, men hvem skal formulere det udbud? Og når det så kommer tilbage til udvalget: Hvilken faglighed har vi som politikere til at vurdere, hvilket forslag der er det bedste? **Ordfører**: Først og fremmest har jeg ingen intentioner om, at kommunerne skal blandes ind i det her. Jeg vil mene, at det er, som man kender det fra Den Frie Lærerskole i Ollerup eller fra andre selvstændige uddannelsesinstitutioner, højskoleverdenen m.v., nemlig at der dannes en skolekreds, et repræsentantskab, der har ansvaret, og som laver den konkrete indstilling. De byder så ind og sender deres ansøgning til Uddannelses- og Forskningsudvalget. Hvis Uddannelses- og Forskningsudvalget ønsker en, kan man sige, mere embedsmandsagtig vurdering af det, vil det være muligt at stille spørgsmål til ministeren om at lave en vurdering af det. Ellers tror jeg jo på, at det er os, der som politikere er i stand til at vurdere, hvad det er vi ønsker ud af en fri læreruddannelse. **Spørger**: Altså, det, vi snakker om, er, at vi er ved at træffe en beslutning om en videregående uddannelsesinstitution, en permanent videregående uddannelsesinstitution, som skal uddanne lærere til vores folkeskole. Nu er det her så beslutningen, fordi man ikke kan finde ud af, hvor den skal ligge. Først var det i Herning, så var der nogle, der foreslog, at det skulle være i Vejle, og så var der en tredje, der foreslog, at det skulle være på Sydsjælland, den her uddannelse skulle ligge. Hvordan skal det kommunikeres ud til alle dem, som måske har en rektor i maven eller en skolekreds i maven? Altså, skal der være annoncer i bladene om, at nu kan alle, der har en god idé til, at der skal laves en videregående uddannelsesinstitution i Danmark, søge udvalget? Er det sådan, det skal forstås? **Ordfører**: For det første vil det være sådan, at det jo er os herinde i Folketinget, som beslutter, hvorledes det her skal være, altså hvordan man tilrettelægger en sådan udvælgelse af det. For det andet vil jeg sige, at vi jo netop har haft en diskussion, der er kommet bredt ud. Det her er et af de beslutningsforslag, der er blevet diskuteret allerallermest i lige præcis de skolekredse, hvor man kunne forestille sig, at der ville være folk, der ville være interesseret i det, og der har ikke på noget tidspunkt i beslutningsforslaget været en geografisk placering af uddannelsen. Jeg ved godt, at jeg har været med til at snakke om, ud fra den drøftelse, der har været med folk fra Herning, at den kunne ligge i Herning. Det er der andre holdninger til, og nu vil der være mulighed for, at de skolekredse m.v. kan komme med deres bud på, hvor det skal være, og så tager udvalget stilling til, hvor det skal være. Så har man en konkret uddannelse med en konkret skolekreds, man kan lave et lovforslag på basis af.
[90842] **Spørger**: Tak for det, og tak for ordførerens tale. Der skal ikke herske nogen tvivl om, at mit yndlingsungdomsparti selvfølgelig er Radikal Ungdom. Men et andet ungdomsparti, jeg er blevet stor fan af på det seneste, er Parti_Bs Ungdom, som har sagt meget klart, at de synes, man skal tage de danske børn hjem fra de livsfarlige lejre. Det, som jeg har set Parti_Bs Ungdoms formand være citeret for, er, at det bl.a. særlig skyldes, at Parti_Bs Ungdom ikke mener, man skal straffe børn for deres forældres handlinger. Derfor vil jeg spørge ordføreren på talerstolen, ordføreren for Parti_B, Danmarks Liberale Parti: Er det liberalt at straffe børn for deres forældres handlinger? **Ordfører**: Nu er hr. Kristian Lausten Madsen jo ud over at være landsformand for Parti_Bs Ungdom også fra Assentoft ved Randers, og allerede der har han vundet point i min bog i stor stil. Jeg er også selv medlem af Parti_Bs Ungdom stadig væk, for det kan man godt være, selv om man er 44 år. Så jeg er enig med landsformanden for VU i, at man selvfølgelig ikke skal straffe uskyldige børn, og det er jo også derfor, jeg sagde det, som jeg sagde i min ordførertale. **Spørger**: Men de danske børn kan jo netop ikke, jævnfør det, ordføreren sagde, få mulighed for at komme hjem, på grund af at man har sådan en linje, der siger, at forældrene ikke skal hjem under nogen som helst omstændigheder. Det bevirker jo, at børn, der ellers kunne komme til Danmark og blive afradikaliseret og dermed være til fordel for Danmarks sikkerhed, bliver straffet, fordi deres forældre har begået noget, som vi alle sammen tager afstand fra. Så mener ordføreren, at det er liberalt, når vi straffer børn, ikke tager børn hjem, på grund af deres forældres handlinger? **Ordfører**: Men jeg sagde jo også udtrykkeligt, at vi ville stille en lang række spørgsmål i forhold til tvangsadoption, tvangsfjernelse osv. og se på, om det kunne være en option i det her tilfælde, og det må vi så gå ind at kigge på. Men for os er det vigtigt, at terroristerne, dvs. fædrene og mødrene, ikke kommer tilbage til landet.
[112272] **Spørger**: Kan udenrigsministeren gøre os lidt klogere på, hvad Danmarks strategi og regeringens strategi er for at bevare Danmarks tilstedeværelse i Arktis? Jeg har spurgt statsministeren tidligere om hendes holdning til rigsfællesskabet, og hun vil ikke svare på det. Hun vil ikke fortælle, om regeringen arbejder for at bevare rigsfællesskabet, eller om man arbejder for at hjælpe Grønland og Færøerne med at blive selvstændige. Jeg synes, det er et meget, meget vigtigt spørgsmål, og jeg synes også, at det fortjener, at regeringen fortæller danskerne, hvad det er, vi vil i Arktis på lang sigt og med Danmarks tilstedeværelse. Vil Danmark understøtte arbejdet frem mod selvstændighed? Vil man fortsat betale efter eventuel selvstændighed? Kan udenrigsministeren svare på det spørgsmål? Jeg ved ikke, om han ikke vil svare på regeringens vegne – det ville jeg foretrække – men kan han ellers i hvert fald fortælle, hvad Moderaterne mener om det? **Minister**: Når jeg står her som landets udenrigsminister, taler jeg jo på regeringens vegne, og det er en debat, der handler om Arktis; det er ikke en rigsfællesskabsdebat. Men jeg har ikke anden viden, end at den regering, jeg er en del af, sådan set aktivt går ind for rigsfællesskabet. Det er en sådan helt grundlæggende præmis, i øvrigt også for min egen deltagelse i den her regering. Det er jo ikke det samme, som at man ikke hverken kan eller vil eller skal forholde sig til, at andre dele af rigsfællesskabet kan have andre ambitioner. Men altså, vi går ind for rigsfællesskabet. Vi forsøger sådan set også at levendegøre det her rigsfællesskab. Det er jo bl.a. det, der er baggrunden for det store danske engagement i infrastrukturudbygningen i Grønland, for at nævne én ting. Det er det, der er afsæt for skiftende regeringers engagement i at fremme den mellemfolkelige forståelse inden for rigsfællesskabets grænser osv. **Spørger**: Kan regeringen se for sig en såkaldt free association-aftale, hvor højhedsretten over Grønland forsvinder fra Danmark, men at Danmark fortsat leverer de samme ydelser og samme økonomiske tilskud og alt andet til Grønland, som man gør i dag? **Minister**: Men det er ikke den debat, vi har i dag. I dag har vi en debat om arktisk strategi og ikke om rigsfællesskabets fremtid. Jeg ville være bekymret på Arktis' vegne og for ambitionen om at holde Arktis som lavspændingsområde, hvis der pludselig skete en opløsning af rigsfællesskabet, uden at der samtidig med det var nogen, der havde taget et ordentligt ansvar for, hvad det så var for en sikkerhedsparaply, der skulle være. Det ville have et direkte gennemslag på muligheden for at holde Arktis som lavspændingsområde, hvis man altså forestillede sig, at man en, to, fire ikke havde noget rigsfællesskab og der ikke var dansk militær tilstedeværelse, at der ikke var suverænitetshåndhævelse i Grønland og på Færøerne via et dansk forsvar.
[88924] **Spørger**: Tak for det. Ordføreren er i sin tale inde på at beskrive regeringens politik som en hockeystav, hvor beslutninger først skal tages meget sent. Jeg kunne godt tænke mig at høre ordføreren, hvor det er, ordføreren har det fra. Der står jo netop i vores klimaprogram, og vi har været meget tydelige om det, at det handler om at tage beslutninger tidligt. Men det er rigtigt nok, at der er nogle effekter, som så først vil komme senere hen. Så hvor har ordføreren det fra, at hockeystaven handler om at træffe beslutninger på et meget sent tidspunkt? **Ordfører**: Det indtryk har jeg i hvert fald klart fået fra den socialdemokratiske statsminister og finansminister, der nu er på barsel, nemlig at hockeystavtilgangen går ud på, at man netop ikke vil tage alle de reduktioner på den korte bane, som f.eks. Klimarådet lægger op til med en 50-54-procentsmålsætning i 2025, men at man hellere vil vente, indtil der er mere teknologi, der er billigere, og så investere sidst i årtiet. Det er den klare opfattelse, som jeg har fået. Jeg har også haft den opfattelse, at det i virkeligheden var noget, der blev sagt inden de forhandlinger, vi gik ind i i efteråret, og som var med til ligesom at tale det her med klimahandling lidt ned i et sort hul, og at det så siden har båret præg af, at hver gang regeringen kommer med et udspil, er det noget, der ligger meget lavt, og så skal vi forhandle det op. Men ordføreren må meget gerne tydeliggøre, hvor forskellen ligger, så kan jeg prøve at svare bedre næste gang. **Ukendt**: Jeg tror hellere, jeg vil stille et spørgsmål om en anden ting, som ordføreren også var inde på. For nogle uger siden var ordføreren jo med til at indgå en aftale om en grøn skattereform, som bl.a. lederen af ordførerens parti kaldte for en historisk aftale. Nu tager ordføreren lidt afstand fra aftalen her i dag, synes jeg, og jeg kunne godt tænke mig høre ordføreren, hvor mange reduktioner ordføreren mener man kan finde inden 2025 på en CO 2 -afgift, som jeg må formode ligger ud over de 0,5 mio. t, som er en del af aftalen. **Ukendt**: Det, jeg gjorde, var egentlig at gentage en kritik, som også kom fra Parti_Bs ordfører tidligere: At vi selvfølgelig er rigtig, rigtig kede af, at de modeller, som vi burde have haft allerede, ikke kom, og vi derfor ikke kunne nå længere. Men når det er sagt, er vi jo også glade for, at det bliver stadfæstet med den aftale, at det nu er det, vi går efter, og at vi arbejder med, at der skal være en ensartet CO 2 -beskatning. Så derfor er det jo historisk. Jeg tror sagtens, man kan komme op på f.eks. 3 mio. t i 2025 ved at gå til den på en CO 2 -afgift, som man tager beslutning om allerede næste år.
[82710] **Ordfører**: Tak for ordet. Jeg tror, at vi alle sammen er enige om, at vanvidsbilisme skal stoppes, men hvis man gerne vil have SF's tilslutning til et beslutningsforslag, skal man nok aldrig sætte minimumsstraffe ind i det, heller ikke selv om det handler om vanvidskørsel, som vi ellers er rigtig optagede af at bekæmpe. Vi er ikke blege for at hæve straffen for grov og uansvarlig kørsel, men vi synes faktisk, det er en opgave for domstolene at tage højde for de ting, som kan trække op og ned i udmålingen. Det giver minimumsstraffe jo ikke rigtig mulighed for, og derfor synes vi faktisk, at regeringens forslag til bekæmpelse af vanvidskørsel er bedre på det her område. For man er i gang med at undersøge, hvordan man så kan sikre fængselsstraf frem for bøder, når der køres vanvidskørsel, og det er vi faktisk ret tilfredse med. Er der så ikke nogen gode ting i Parti_Fs forslag? Jo, det synes jeg bestemt der er. Vi er faktisk enige i en del af det her forslag. F.eks. synes vi, det er et rigtig godt forslag, at man fremover kan konfiskere en bil ved vanvidskørsel og også sikre, at den bliver solgt bagefter – og at det også kan ske, når bilen er blevet leaset eller man ikke selv ejer den, for som vi har kunnet læse, så har politiet jo opdaget, at der er nogle af de her fartbøller, som laver deres egne leasingselskaber. Og det vil sige, at hvis man bare leverer bilen tilbage, så har de jo igen en ny bil, som kan indgå i puljen blandt de her bandemedlemmer. Og det er selvfølgelig vigtigt, at vi effektivt sætter en stopper for det. Jeg tror bare, at der er et særligt segment her. Nogle reagerer på, at der er en straf. Nogle reagerer måske bedst på, at vi konfiskerer bilen. Der er bare et segment her, som er fuldstændig ligeglade med, om de mister deres kørekort, for de kører alligevel; som er fuldstændig ligeglade med andres liv. Jeg tror, at det eneste, der virker, er at ramme dem på pengepungen, og det er ved at tage deres biler, hver eneste gang de overtræder lovgivningen. Så rammer vi dem på pengepungen, og deres køretøj forsvinder, og på et tidspunkt håber jeg – hvis de ikke sidder i fængsel – at de synes, at det bliver lidt for træls. Jeg synes også, at det er fint, at når man har kørt vanvidskørsel, chikanøs kørsel eller lignende, så frakendes man også førerretten frem mod, at straffesagen behandles. Det er sådan set også med i regeringens forslag og er rigtig fint. Jeg tror, det fører for vidt at komme rundt om alle de her forslag – så lang taletid tror jeg heller ikke jeg har – men jeg synes faktisk, det er positivt, at vi diskuterer, hvad det er, vi kan gøre. Jeg synes dog, at regeringens forslag bringer os en del ad vejen, selv om man selvfølgelig også godt kunne brodere lidt på det. Jeg har forstået, at det er en trend blandt bandemedlemmer, at når de bliver stoppet, så siger de, at de har stjålet nøglerne hos kammeraten, altså at det er et brugstyveri. Så vil politiet ikke kunne konfiskere den, for så er der jo tale om et tyveri og ikke om en, som bevidst har lånt nøglerne ud. Det synes jeg faktisk er et problem, og det støder mig rigtig meget, at man vil kunne omgå det her. Jeg aner ikke, hvad vi gør ved det, men måske kan vi diskutere, om der er nogle åbenlyse løsninger. Det kunne vi måske godt gøre noget ved. Jeg er altså parat til at lukke nogle af de huller, som gør, at de her skruppelløse typer kan gøre vejene usikre. Jeg synes, at det rammer os alle sammen på trygheden, men jeg tror, at jeg vil sige, at regeringens pakke af lovforslag, som trods alt er omfattende – med både frakendelse af førerretten, fængselsstraf, konfiskationer og forebyggelse af, at der kan leases til de forkerte, og mange andre ting – har den rigtige balance. Så vi kan ikke støtte Parti_Fs forslag. **Spørger**: Tak for det. Jeg synes faktisk, at SF kommer godt rundt omkring nogle af de problemstillinger, der er i forhold til vanvidsbilister. Det, som jeg så godt kunne tænke mig at spørge om – for jeg forstår, at SF så alligevel ikke vil støtte det her forslag – er i forhold til det med at kunne fjerne vedkommende fra gaden med det samme. Og der er det, at vi i forslaget taler om straksdomme. Justitsministeren siger så: Jamen det kan vi ikke, fordi det kræver en tilståelse. Der siger vi i Parti_F: Ja, det gør det i dag, men det står jo os herinde frit for at ændre de regler. Der vil jeg godt høre SF: Hvordan vil man tackle det fra SF's side? Vil man være med på Parti_Fs ønske om straksdomme, eller vil man måske forstærke reglerne omkring varetægtsfængsling, sådan at vanvidsbilisme i sig selv er ensbetydende med, at man kan blive varetægtsfængslet? Hvordan vil man tackle det? For noget må der ske – og det haster. **Ordfører**: Jeg tror jo bl.a., at det løser noget, at man tager deres bil. Så kører de i hvert fald forhåbentlig ikke igen, hvis ikke de kan skaffe en ny på anden vis. Jeg synes selv, det er et dilemma. Jeg ville ønske, at vi kunne give flere straksdomme, og jeg ville måske også ønske, at vi kunne file på reglerne, men jeg kan mærke i mit retspolitiske hjerte, at jeg ikke tror, det går. For folk har jo trods alt også ret til en eller anden form for fair retssag, så hvis de vil have en advokat på og vil forberede sig på en sag osv., synes jeg, det er et grundlæggende retsprincip, som er meget svært at bryde. Derfor tror jeg, at det kan blive en lille smule udfordrende, men jeg anerkender sådan set tankegangen i det. **Spørger**: Jeg synes, det var meget venligt at svare på den måde, altså med lidt sort snak i forhold til noget, der rent faktisk kommer til at virke. For som fru Karina Lorenzen Dehnhardt var inde på, ja, så er der nogle af de her bilister, der bare kommer med en eller anden flad undskyldning, og så finder de en vej ud af det. Det har vi jo set gang på gang, når man har strammet reglerne. Derfor vil jeg godt spørge SF: Vil man så seriøst ændre ved de regler, for så vidt angår straksdomme eller varetægtsfængsling? For ellers må vi bare erkende, at der så er nogle, der er ligeglade med, at deres bil bliver fjernet – desværre. **Spørger**: Jeg tror, jeg kan svare meget klart: Vi har ikke lyst til at ændre på principperne for straksdomme, men der kommer jo et udspil til fængselsstraffe, og det vil jo, hvis de er høje nok, betyde, at man kan varetægtsfængsle. Så jeg tror, vi skal afvente regeringens udspil og se, om det ikke løser noget af den her problematik. Og så skal vi jo huske på, at hvis der også er politisk opbakning til at konfiskere bilerne, får vi i hvert fald sat en stopper for det sådan lige øjeblikkeligt, og man frakender også førerretten. Så jeg tænker, at der ligger nogle gode løsninger her, så lad os nu se, hvor langt vi kommer med det.
[81169] **Spørger**: Tak, hr. formand. Tak for ordførertalen. Jeg er glad for, at også Parti_A gerne vil handle på den her situation – det er enorme vandmasser, grundvandet står højt, og jeg tror, det står klart for os alle sammen, at vi er nødt til at gøre noget, og at der er store forventninger rundtomkring i landet til, at vi griber til handling. Og der er jo to vigtige hensyn her. Der er hensynet til en mere effektiv afledning af vand ud mod havet, specielt set i lyset af klimaforandringerne og de store vandmængder, og der er hensynet til natur og miljø. Derfor vil jeg spørge Ordføreren, om hun er enig i, at de to hensyn faktisk godt kan gå hånd i hånd, og at det ikke er sådan, at vi behøver at føre en skyttegravskrig om det, men at vi godt kan finde nogle balancerede løsninger, hvor vi med en bred vifte af virkemidler faktisk godt kan forene de to meget vigtige hensyn. **Ordfører**: Det er jeg helt sikker på at vi kan. Vi kan godt aflede vand, vi kan godt forsinke vand, og vi kan godt samtidig passe på vores natur – og på vores mennesker og værdier, for det er jo menneskers huse, som også står under vand. Så alle de ting mener jeg da godt vi kan gøre, men vi kommer bare til ikke kun at skulle lave planer; vi kommer også til at skulle finansiere de planer – altså, så vi holder tingene sammen, fordi der også godt kan være noget af det her, som kommer til at blive dyrt. **Spørger**: Tak for det svar. Det er jeg faktisk glad for. Og jeg er helt enig – selvfølgelig skal det her finansieres, for der har jo hidtil været en måske mangelfuld vedligeholdelse af visse vandløb, og det skal vi så have bragt op på et nødvendigt niveau, fordi vi har de her øgede vandmængder. Og nu kan vi alle sammen se, at det ikke går længere. Med hensyn til finansieringen tror jeg vi alle sammen er klar til at lægge ryg til det, men som også Parti_F pegede på, er det jo som udgangspunkt kommunerne, der har den, og så må vi se, hvad staten skal ind at understøtte med, f.eks. i forbindelse med planlagte vådområder og andre tiltag. Men finansieringen tror jeg vi alle sammen er indstillet på at lægge ryg til – det skal vi nok være med til. **Ordfører**: Jeg står og tænker lidt på, om alle Parti_Bs ordførere måske har øvet sig i ikke at sige ordet grødeskæring i dag – nå, nu siger Spørgeren, at det sagde han. Men det er meget sjovt, for det er det, vi læser i alle aviserne, og i dag er det næsten ikke blevet sagt. Men jeg hørte det sådan indirekte blive sagt her, altså at vandløbene skal vedligeholdes. Og ja, vandløbene skal vedligeholdes, også under hensyntagen til naturen i området.
[79642] **Spørger**: Tak for det. Jeg synes faktisk ikke rigtig, ordføreren svarede på Parti_Cs ordførers spørgsmål, for svaret gik på, hvad det er, man gerne vil vælge til fra børnekonventionen, men spørgsmålet gik jo på, hvad det er fra børnekonventionen, man ikke vil have indskrevet i dansk lov. Hvad er det værste, der kunne ske ved at tage skridtet fuldt ud, nemlig at få alle artiklerne inkorporeret? **Ordfører**: Altså, vi står der nu, hvor vi synes, at der er nogle generelle rettigheder, som vi ønsker at man i Danmark og i dansk lovgivning selv skal kunne bestemme over, og vi ser det sådan, at der giver det mening, at vi selv har en hånd direkte på lovgivningen. Der er en række områder, hvor konventionen giver rigtig god mening, men hvordan skal det være for f.eks. børn af udenlandske familier? Det er rigtig vigtigt for os, at vi bevarer retten til at have en tydelig og klar udlændingelov, og det er en del af det. Det samme gælder den økonomiske del af det, hvor vi også ønsker, at det er os, der har hånden på det. Når det så er sagt, sætter vi også rigtig stor pris på, at SF har fremsat det her forslag, for som ministeren også siger, er der er nogle rigtig gode takter i det, og det er jo vigtigt at tage det med og indarbejde det i dansk lovgivning. **Spørger**: Jamen det, der er særligt ved børnekonventionen, er, at den gælder alle børn, og jeg må jo så forstå, at for Parti_A er det ikke vigtigt, at børnekonventionen gælder alle børn. Sådan hører jeg det i hvert fald. Men det må vel gøre indtryk på ordføreren, at samtlige børneorganisationer bakker op om, at den skal skrives ind, og at vores nordiske naboer, senest Sverige her ved årsskiftet, faktisk har inkorporeret den. Hvilket indtryk efterlader det hos Parti_A? **Ordfører**: Det er fuldstændig entydigt vigtigt for Parti_A, at det er os i Danmark, der definerer, hvordan dansk lovgivning fungerer. Der er store dele af konventionen, der giver mening, men der er også dele, som vi mener at vi skal bestemme over og tage stilling til. Selvfølgelig gør det indtryk, når fagpersoner peger på, at der er gode ideer rundtomkring i verden, og der er også nogle gode takter, men det er op til os i det danske Folketing at beslutte, hvor vi vil hen. Når det så er sagt, handler det også om, at vi kommer med et udspil, som tager et godt og stærkt afsæt til at gøre noget for børnene, og det glæder jeg mig til.
[80167] **Spørger**: Tak. Jeg var faktisk lige ved at trække mit spørgsmål, fordi jeg faktisk syntes, at Ordføreren var meget klar, og det vil jeg gerne vil rose ham for. Jeg havde egentlig et spørgsmål om, om man var mere enig med Parti_G end med Parti_C. Jeg synes, at Ordføreren fra Parti_G var meget tydelig i også at tale om det, der er en del af årsagerne til de her udfordringer, nemlig nogle af de islamistiske miljøer, mens det var svært for Parti_C, at statsministeren kunne finde på at nævne dette. Det synes jeg sådan set Parti_Is ordfører har svaret på her. Så er der den der kritik – og det må jeg måske så stille spørgsmål til – hvor man siger, at der er radiotavshed, når der nu bliver begået hærværk mod en moské. Der tror jeg måske, det er sådan lidt selektivt, hvor det er, man vælger at kigge hen. Der er flere af vores ministre med integrationsministeren i spidsen, der var meget hurtigt ude. Så jeg synes, det måske er sådan lidt plat at komme med den påstand. **Ordfører**: Jeg vil starte med at sige, at jeg under debatten på ingen måde har fået indtryk af, at Parti_C, Parti_G eller nogen her tøver med at bakke op om, at vi skal bekæmpe antisemitisme. Det er i hvert fald ikke det indtryk, jeg har. Men det er da sandt, at jeg lavede en artikel i Ekstra Bladet, der skulle starte en mindre shitstorm på Facebook. Uffe Elbæk og jeg skulle tweete flere gange, før vi fik statsministeren på banen, før statsministeren fordømte angrebet på moskeen. Det er ikke selektivt. Det er det indtryk, rigtig, rigtig mange borgere sidder tilbage med. Jeg opfordrede jo statsministeren i en video til at vise, at statsministeren er statsminister for alle i Danmark, og det tror jeg bare der sidder en stor minoritetsgruppe i Danmark som til tider føler ikke er tilfældet. Derfor savner jeg, ikke kun fra statsministeren, men også fra de ærede medlemmer, at man er lige så skarp og lige så hurtig til at fordømme angreb og hærværk og vold begået mod andre minoriteter, begået mod seksuelle minoriteter, begået mod muslimske minoriteter. **Spørger**: Nu tror jeg måske så, at min ros steg ordføreren lidt til hovedet her. En ting er at tage æren for at være de første nogen sinde, der opfandt en handlingsplan mod antisemitisme, noget andet er, at jeg tror, der er flere partier, der vil tænke, at den er de måske kommet med i mange år. Og med al respekt for Ordføreren og hr. Uffe Elbæk tror jeg, at statsministerens afstandstagen fra det hærværk ikke alene var et resultat af en video lavet af Ordføreren. Så lad os nu lade være med at være platte. Selvfølgelig tager vi andre også afstand fra det, men den her debat handler om antisemitisme. **Spørger**: Det er helt, helt forståeligt, at Ordføreren indtager den holdning, som Ordføreren gør. Det er Ordføreren' opgave, men ikke desto mindre er der et kæmpe savn ude blandt minoritetsborgere  efter, at statsministeren, vores statsminister, også bakker op, også er der med det samme, når de muslimske minoriteter bliver udsat for diskrimination. Glem ikke, at 56 pct. ifølge politiets rapport af alle religiøse hate crimes bliver begået mod muslimer. Det skal vi også italesætte her fra Folketinget.
[86248] **Spørger**: Nu brugte Ordføreren meget af sin taletid på at rose den franske præsident, Macron, men Macron har jo netop været meget omhyggelig med at skelne mellem på den ene side terroristiske islamister og på den anden side almindelige muslimer. Det har jo fuldstændig været en kerne i det, Macron har sagt. Og som en, der ofte har været i Tyrkiet og har mødt folk fra Tyrkiet, der er blevet torteret i tyrkiske fængsler, forstår jeg jo også udmærket forskellen mellem de to ting. Derfor vil jeg bare spørge Ordføreren, om han også forstår forskellen. **Ordfører**: Ja, og det er jo netop derfor, jeg undrer mig såre over, at folk, der siger, at de er flygtet fra shariamaskinen nede i Mellemøsten, kan komme hertil og så pludselig blive tilhængere af f.eks. Hizb ut-Tahrir. Det er jo helt ufatteligt, at noget sådant kan foregå. Jeg var på Kongens Nytorv for et par uger siden, hvor Hizb ut-Tahrir stod i ramme alvor over for den franske ambassade og hånede franskmændene og sagde, at det var muslimerne, som var blevet trådt på, fordi franskmændene ville vise tegningerne. Hvad er det for noget? Hvordan i alverden er de mennesker, der siger, at de er flygtet fra rædselshandlingerne nede i de muslimske lande, nogen sinde kommet ind i Danmark? De burde jo være blevet dernede. Og jeg håber da, at Spørgeren og jeg kan være enige om, at vi skal skubbe dem derned igen, så hurtigt vi får mulighed for det. **Spørger**: Ordføreren bekræftede jo, at han i modsætning til Macron ikke kan se forskellen, men skærer alle over én kam. Det antal folk fra Hizb ut-Tahrir var jo et mindre antal, end der er i en gennemsnitlig tyrkisk fængselscelle, som der er titusinder af – som der er titusinder af, ikke? Det er jo det, der er pointen. Erdogan fører også krig mod sit eget folk, mod mange ganske almindelige muslimer. Det gør islamisterne. Er dem, islamisterne har slået flest ihjel af, europæere? Hvem har islamisterne slået allerflest ihjel af, Ordføreren? **Ordfører**: Det tal er jeg sikker på at Parti_G har bedre styr på. Men jeg vil bare sige, at det jo er tankevækkende, at det i 90'erne var venstrefløjens mission at sige, at os, der advarede imod islams indvandring til Europa, var racister. Der har man ligesom kapituleret og siger: Okay, der er nok nogle af de der muslimer, som den er lidt gal med. Det ved alle, der kan læse indenad, efterhånden. Nu er strategien så åbenbart at sige: Uha, dem, der advarer, kan slet ikke se forskel på den gode, sekulære, demokratiske muslim og så terroristen. Det er jo nonsens, Spørgeren. Og hvis Spørgeren går ind i arkiverne og læser, hvad jeg sagde for bare et kvarter siden, vil han blive  bekræftet i, at det han siger, er nonsens.
[102700] **Spørger**: Jeg ved jo, at Ordføreren nærer et passioneret forhold til Tyskland, til tysk politik. Det fornemmer man også, om ikke andet så på de indledende ord i Jens Rohdes tale. Hvis vi skal flytte blikket bare en lille smule, kunne vi jo kaste det på de Gaulles fædreland, på Frankrig, og dér se på, om der er noget, der måske dementerer eller går imod det, som Ordføreren tænker om forholdet mellem EU og NATO. For et af de store slagord i fransk politik er jo blevet l'autonomie européenne, altså europæisk autonomi – at man skal kunne selv, altså uden amerikanerne. Macron har direkte peget på amerikanerne ved siden af kineserne og russerne som et modsætningsland til den EU-hær, som han jo taler så varmt om. Han har erklæret NATO for både irrelevant og for, hvad der vel bedst kaldes for sådan hjernedødt, altså »dans un coma dépassé«, altså i en koma, der er gået endnu videre. Finder Ordføreren det betryggende i forhold til det fremtidige militære forhold mellem EU og NATO? **Ordfører**: Nu skal man huske, hvad omstændighederne var ved det, for det var jo en amerikansk præsident, som satte spørgsmålstegn ved, hvorvidt musketereden overhovedet var gældende – artikel 5 i traktaten. Det er klart, at hvis du har en amerikansk præsident, som sætter spørgsmålstegn ved artikel 5 i NATO-traktaten, ved musketereden, så er vi jo henne et sted, hvor NATO-alliancen er død. Også den tyske kansler gjorde jo på daværende tidspunkt en hel del ud af at sige, at vi bliver nødt til i Europa selv at kunne håndtere nogle sikkerhedspolitiske interesser, da vi ikke længere kan regne med amerikanerne. Nu kan vi glæde os over, at der er kommet en amerikansk præsident, som jo også over for Putin har sagt, at man er parat til at forsvare hver eneste tomme af Europa. Det er godt – men der er også en forventning om, at vi skal kunne selv. **Spørger**: Men vi kunne jo også vælge at engagere os så meget i NATO, at enhver, der måtte blive valgt til præsident i USA, kan se, at europæerne gerne vil, bl.a. ved at leve op til 2-procentsmålsætningen. Og NATO er jo andet end USA. NATO er jo også Canada, Storbritannien, Norge, Island, Tyrkiet, altså mange lande, som ikke er med i EU, men som jo skaber en helt anden muskelkraft, hvilket Ordføreren jo egentlig bekræftede før, da han sagde, at alle EU's lande er små lande, og netop derfor har vi brug for både briterne og amerikanerne især. **Ordfører**: Og det er jeg fuldstændig enig med Spørgeren i. Men det er også sådan, at der især siden i 2003 har været en meget kraftig udvikling i det europæiske forsvars-, udenrigs- og sikkerhedspolitiske arbejde, som jeg ikke synes det er hensigtsmæssigt at vi stiller os uden for – hverken ud fra et solidarisk synspunkt eller sådan set ud fra vores egne interesser. Så længe det samarbejde foregår dybt integreret i nogle fælles aftaler og erklæringer med NATO om, hvem der varetager visse opgaver, så ser jeg det som en komplementær funktion og ikke som et modsætningsforhold.
[108437] **Spørger**: Jamen så skal jeg forklare SF's ordfører, hvorfor det her er familiefjendsk politik. For jeg er lidt nysgerrig på, hvad det egentlig er for et hensyn, der vægter højest for SF. Er det hensynet til børnene, som jo er årsagen til, at vi har en barselsorlov, til at begynde med, eller er det hensynet til, hvordan familierne indretter deres barsel? Altså, hvad er egentlig vigtigst for SF som parti? Er det hensynet til børnene og det, at børnene tilbringer mest mulig tid sammen med deres forældre, eller er det, at familierne indretter barslen efter vores politiske standarder? **Ordfører**: Jeg forstår simpelt hen ikke, at det så ikke var familiefjendsk politik før, hvor man kun havde øremærkede uger til mor. Altså, hvordan kan det så være, at det ikke var familiefjendsk? I forhold til spørgsmålet, som jeg kan se at ordføreren er meget sur over at jeg ikke lige svarede på det første sekund, mener jeg selvfølgelig, at barslen er til for børnene – selvfølgelig – og til begge forældre til børnene, så børnene har ret til at være sammen med begge deres forældre i det første leveår. Det er megagodt for familierne og for børnene og for fædrene og mødrene. **Spørger**: Jamen jeg er da glad for at høre, at hensynet til børnene vægter højest for SF. Derfor kunne jeg godt tænke mig at høre SF's ordfører bekræfte, at der er forskning, der dokumenterer, at konsekvensen af den her øremærkede barsel er, at der er flere børn, der vil blive sendt tidligere i institution. Hvor er set i det lys det hensyn til børnene, som SF angiveligt vægter højest, egentlig henne i den ligning? **Ordfører**: Vi må se på forskellig forskning, tror jeg. For i Norge er det jo f.eks. gået virkelig godt. Man har fået øremærket barsel til far, og fædrene tager den og er rigtig glade for at have fået den rettighed. Jeg er forundret over, at man kan være så passioneret omkring ikke at ville give mænd en rettighed, når man andre steder er så passioneret omkring, at kvinder har nogle rettigheder, som mænd ikke har. Her har vi givet mænd en rettighed, som kvinder har haft i årevis, og så er man megavred over det. Hvor var Parti_F, da det kun var kvinderne, der havde øremærket barsel? Så skulle man jo også have fjernet det dengang.
[122150] **Spørger**: Tak til ministeren og tak for at præcisere lovforslaget i dag. Det er da en lille smule mere betryggende, for der skal ikke herske nogen tvivl om, at det lige præcis er forholdene omkring tilsyn, som bekymrer mig meget. For vi kan jo ikke acceptere, at vi har anerkendte trossamfund i det danske samfund, som ikke accepterer det danske retsvæsen og i øvrigt agerer domstol. Det skal vi sige benhårdt sige fra over for, og derfor hilser jeg også meget velkommen, at vi skal have den revision af trossamfundsloven. Jeg har stillet en række spørgsmål til ministeren, som jeg også ser frem til at få svar på. For det, der også interesserer mig her, er i virkeligheden – og respekt for, at ministeren måske ikke kan stå og svare – at i forhold til de regelændringer, som vi skal se på, og som jeg forventer at ministeren kommer med svar på, hvordan kan vi så nemmere trække anerkendelsen tilbage, hvis der over tid foregår den slags ting i enkelte trossamfund? **Minister**: Tak for det. Det var bl. a. også på baggrund af ordførerens tale, at jeg valgte at gøre en dyd ud af understrege, at det er stamoplysninger, som det 3-årige tilsyn handler om, netop for at betrygge bl.a. Parti_D i, at det ikke er adfærden i trossamfundet, at man fører tilsyn med hver tredje år, men at man anmoder om at få oplyst, om der er skiftet kontaktperson, eller om man har skiftet navn, og i det er der ikke nogen kontrol af, hvilken adfærd man har i trossamfundet. Den anden diskussion indgår jeg meget gerne i, for som det er tydeligt, tror jeg, for alle ordførere i salen, så er det et emne, der ligger mig meget på sinde. Det er jo allerede i dag sådan, at man som trossamfund ikke må bryde dansk lov. Det er meget vigtigt at slå fast, og det står allerede i loven i dag. Hvordan sikrer vi så, at vi har et effektivt tilsyn med det? Det indgår jeg meget gerne i en dialog med Parti_D om, for jeg tror sådan set, at vi deler samme ambition her. **Spørger**: Så vil jeg gerne sige, at jeg ser frem til, at vi virkelig får dykket ned i det. Jeg vil holde ministeren op på, at vi altså skal det her til livs, for det er fuldstændig uacceptabelt. Så jeg ser frem til, at vi skal arbejde med revision af trossamfundsloven. Tak. **Minister**: Det gør jeg også, og jeg tror, vi kan nå et godt stykke videre, end vi er i dag. Jeg har bare lige en enkelt bemærkning i den sammenhæng: Straffelovsovertrædelser efterforskes af politiet, og det tror jeg er en god idé, altså at straffelovsovertrædelser efterforskes af politiet. Jeg tror ikke, det ville hjælpe på bekæmpelsen af kriminalitet i Danmark, hvis vi flyttede straffelovsefterforskning til Kirkeministeriet. Ikke at det var det, spørgeren foreslog. Det er bare for at slå fast, at jeg tror, de kompetencer hører bedst hjemme hos dansk politi, der i øvrigt er meget, meget dygtige. Derfor er det ikke et spor, jeg ser for mig, at vi begynder at lave deciderede strafferetsefterforskninger i Kirkeministeriet. Selv om vi har dygtige embedsmænd, er det uden for deres kompetencefelt.
[88881] **Ordfører**: Tak for det. I dag skal vi førstebehandle et lovforslag, der vil tilbageholde den resterende del af hjælp til repatriering og reintegrationsbistand i tilfælde af alvorlig kriminalitet m.v. begået efter repatriering. Det var også på tide, må man sige. Jeg er ganske uforstående over for, at man ikke har været opmærksom på det her før. Dette lovforslag er blevet til på baggrund af repatrieringsstøtte til en flygtning, der endte med at slå sin kone, Huda, og deres 9-årige søn ihjel. Det er en vigtig sag. Som det er nu, har vi desværre ikke kunnet finde frem til en løsning på den åbenlyse uretfærdighed, det er, at en morder har kunnet slippe af sted med så grotesk en handling og tilmed beholde sin økonomiske støtte. Det kommer vi til at ændre på fremadrettet, og det er godt. For ingen skal nyde godt af skatteborgernes hårdt tjente skattekroner i repatrieringsstøtte og samtidig begå alvorlig kriminalitet såsom mord, som vi har set det med Hudas mand i en sag, der ligger mig meget på sinde, og som jeg ikke kommer til at slippe. Jeg håber, at ministeren endnu en gang vil vende hele lovgivningen og finde ud af, om vi i det mindste ikke kan give den økonomiske støtte til de efterladte tvillinger. Det er små piger, som ikke alene har mistet deres mor og bror, men også deres vante omgivelser og venner her i Danmark. Minister, vi er nødt til at hjælpe de her piger, så de kommer til Danmark. Vi kan ikke bruge argumentet om bortfald af opholdstilladelse på de her børn. Den er jo bortfaldet, for sådan er grundreglerne, men hvis vi synes, at det er uretfærdigt, kan vi vel lave reglerne om. Minister, Danmark har et ansvar her – om ikke andet så ud fra et humanistisk synspunkt. Lad os da i det mindste sikre, at de her piger får en fremtid her i Danmark. Moderen måtte lade livet, fordi hun ville friheden. Den samme skæbne må de her piger ikke lide. Med disse afsluttende bemærkninger vil jeg meddele, at SF støtter forslaget. Tak. **Spørger**: Tak for det, formand, og tak til Ordføreren, både for talen her, men også for opbakningen til det beslutningsforslag, vi behandlede tidligere på året. Jeg oplever en ordfører fra SF, som har været dybt involveret og engageret på den gode måde, og det er jo dejligt, at vi – kan man sige – på tværs af højre og Parti_B trods alt nogle gange kan lade hjertet råde. Så ros for det. Det, der er min bekymring, er netop det, som Ordføreren nævner, i forhold til om man dog ikke kan tage de her penge og give dem til de efterladte tvillinger. Det bliver jo ikke håndteret med det forslag, som regeringen har fremsat her. Vi vil gerne prøve at håndtere det enten ved nogle ændringsforslag eller et efterfølgende lovforslag, og der vil jeg bare høre, om vi så kan fortsætte samarbejdet mellem SF og Parti_F, også i den henseende. **Ordfører**: Tak for det, og tak for at have rejst den her sag. Det er jeg virkelig, virkelig taknemlig for, Spørgeren. Det vil jeg lige sige. Jeg kan forsikre spørgeren om, at han vil have SF med hele vejen igennem i den her sag, så længe det hele selvfølgelig bliver baseret på vores retsstatsprincipper. Det må ikke være ulovligt. Så længe det ikke er grundlovsstridigt, kan jeg forsikre om, at SF er med hele vejen igennem. **Spørger**: Det er jeg rigtig glad for, og den gode nyhed er jo, at vi i Folketinget her tidligere i dag under punkt 8 behandlede et lovforslag, L 77, som med overvejende sandsynlighed er ekspropriativt, men regeringen har valgt ligesom at lade det svæve i luften. Det regner jeg selvfølgelig også med at vi kan gøre i den her sag med den forskel, at vi alle sammen gerne vil have, at minkavlerne får erstatning, og hjælper med til det. I den her sag vil vi alle sammen gerne undgå, at den mordtiltalte i Syrien får erstatning, og derfor må han jo efter grundlovens § 73, stk. 3, selv sørge for at gøre det krav gældende ved domstolene. Er Ordføreren ikke enig i det? **Spørger**: Jeg er meget enig i, at en morder selvfølgelig ikke skal have de resterende penge. Det synes jeg ikke at vi kan forsvare over for vores skatteborgere. Men vi har også en grundlov. Så længe det ikke er grundlovsstridigt, vil jeg sige, at SF er enig og tilslutter sig hr. Morten Messerschmidts ændringsforslag.
[113141] **Ordfører**: Tak for det. Kærshovedgård er ikke noget normalt asylcenter. Centeret huser både afviste asylansøgere, som ikke selv har villet medvirke til udrejsen, udlændinge på tålt ophold, kriminelle udviste og personer, som er udvist, fordi de vurderes at være til fare for statens sikkerhed. Med andre ord er der flere på Kærshovedgård, som under ideelle omstændigheder slet ikke ville befinde sig i Danmark, og de lokale har oplevet konkrete tilfælde af gener såsom tyveri i den lokale Netto og truende adfærd og lignende. Det er ikke nemt at finde et godt sted at placere et udrejsecenter, og slet ikke et med beboere, som i et vist omfang også har plettede straffeattester. Borgerne i området omkring Kærshovedgård har ikke selv valgt, at udrejsecenteret skulle ligge der, hvor det ligger, men det påvirker deres hverdag uanset det. For nogle kan centerets tilstedeværelse endda betyde, at deres ejendom falder i værdi, og af samme grund tog vi også den beslutning, at vi gerne vil være med til at kompensere naboer af Kærshovedgård økonomisk, ligesom SF tidligere har bakket op om skærpelser af sikkerheden på centeret. Noget kunne tyde på, at vi fortsat ikke har taget tilstrækkelige skridt for at sørge for sikkerheden omkring centeret. Derfor er vi i SF sådan set også åbne over for dagens debat. Men jeg vil også lige sige, at de hensyn selvfølgelig også skal balanceres med det faktum, at der blandt Kærshovedgårds beboere er regulære asylansøgere, og at selv beboere, der kan udgøre et problem, ikke nødvendigvis er dømt for noget. Derfor kan man ikke indrette Kærshovedgård som et fængsel, hvad jeg f.eks. synes den vedtagelsestekst, som Parti_K lægger op til, meget tydeligt gør. Jeg kiggede på regeringens udkast til en vedtagelsestekst og synes egentlig, den er ganske fin. Vi har bestemt uenigheder med regeringen på udlændingepolitikken og også i forhold til de her centre og forholdene på dem osv., men at trygheden på centrene skal være i orden, hvilket er hovedbudskabet i vedtagelsesteksten, synes jeg er meget svært at være uenig i. Så vi kan godt støtte op om regeringens vedtagelsestekst. **Spørger**: Ja, det er Parti_Fs vedtagelsestekst, ordføreren kritiserer, men ikke desto mindre, og nu har jeg læst vedtagelsesteksten her, er det jo bare en konstatering af, hvordan forholdene er. Der er jo ikke nogen løsningsforslag i den her vedtagelsestekst overhovedet. Det er bare sådan noget med: Vi kan konstatere, der er utryghed, og det er træls, uacceptabelt, og det er ikke godt. Altså, der er jo ikke nogen løsningsforslag. Er det forsvarligt over for de beboere, som er udsat for kriminalitet og utryghed i deres lokalsamfund, at man på den måde bare konstaterer, at der er nogle problemer, uden at fremlægge de fjerneste former for løsningsforslag? Vi i Parti_F har faktisk fremlagt substantielle forslag til, hvordan vi løser det her problem. Så kan det godt være, ordførerens parti ikke er enig, men så må ordførerens parti, SF, jo selv komme med nogle løsningsforslag til, hvordan vi stopper den her kriminalitet i at forpeste de her borgeres dagligdag. **Ordfører**: Først skal jeg lige beklage, at jeg kom til at sige Parti_K. Det var altså ikke min intention. Jeg er med på, at ordføreren er fra Parti_F. Jeg vil sige, at jeg sådan set synes, at ingen forslag er bedre end helt elendige forslag. Og jeg håber, regeringen har tænkt sig også at kigge videre på det her. Det vil vi meget gerne være med til i SF. Det er meget sjældent, at vi her i Folketinget ender med sådan at vedtage meget konkret politik i forespørgselsdebatter, så jeg synes nu også, det er fair nok, at man fremsætter et forslag til vedtagelse, hvor man klart siger, at man sådan set anerkender problemet, og at man er klar til at se på det. Man må også bare konstatere, at der er taget en hel del initiativer i de senere år, vil jeg mene. SF har også været med til det. Vi vil gerne kigge på det, men det skal ikke være på en måde, hvor man begynder at indrette det her som et fængsel, for vi har sådan set også et ansvar over for de borgere, der bor der. Jeg tror også, der kan ske en forråelse, hvis man bare banker de her menneskers levevilkår fuldstændig i bund, sådan som jeg ofte også oplever det foreslået fra højrefløjen. Det tror jeg ikke gavner trivslen blandt beboerne og på den måde heller ikke deres opførsel ude i det omkringliggende samfund. **Spørger**: Det er måske ikke normalt, at man præsenterer ny politik i forespørgselsdebatter, men det er måske normalt, at man præsenterer, hvilken politik man så har helt generelt om, hvordan man så løser det her problem. Men jeg er bare grundlæggende uenig med ordføreren i, at vi har et ansvar over for de borgere, kriminelle mennesker, der bor på de her udrejsecentre. Jeg synes, vi har et ansvar for de almindelige borgeres hverdag, som de her kriminelle mennesker forpester på daglig basis. Det er de mennesker, vi har et ansvar over for, og det er de menneskers dagligdag og hverdag og tryghed, vi i øjeblikket svigter. **Ordfører**: Nu er det jo ikke kun kriminelle, skal jeg lige sige først. Derudover synes jeg faktisk, det er en vild udtalelse at sige, at man ikke har noget ansvar over for kriminelle borgere f.eks. Jeg er overhovedet ikke uenig med ordføreren i, at vi har et ansvar over for folk i det omkringliggende samfund, og det synes jeg også jeg understregede meget klart i min tale. Men der er også noget, der hedder retssikkerhed, og der er også en nedre grænse for, hvordan man kan tillade sig at behandle folk.
[112262] **Spørger**: Det er en god tradition, vi har med en redegørelse fra regeringen om, hvad regeringen og Danmark gør i Arktis. Jeg undrer mig altid over, hvorfor det er, at det er udenrigsministeren, som er til stede, eftersom jeg ikke betragter Arktis som et udenrigsområde, men som en del af Danmark. Vi har fra Det Parti_D Folkepartis side jo foreslået et selvstændigt ministerium, fordi vi synes, det er ærgerligt, at det ligger som en underopgave i Udenrigsministeriet, og fordi vi synes, af det at få rigsfællesskabet til at fungere trænger til et større fokus, end det – med al respekt for Udenrigsministeriets dygtige folk og dygtige minister – kan få som en del af Udenrigsministeriets ressort. Vi mener, at der er behov for, at den danske regering i endnu højere grad varetager Grønlands og Færøernes interesser, får bundet rigsfællesskabet tættere sammen og får samarbejdet til at fungere så godt som muligt, fordi vi betragter det som helt vitalt, at vi får rigsfællesskabet til at fungere bedre. Men ellers er det en god redegørelse, som opridser en masse områder, hvor Danmark er aktiv i Arktis i forhold til forskning, klima, biodiversitet, forsvar, overvågning, grænsedragning, søkort og meget, meget mere, og man kunne også have nævnt mange flere ting end det, der står i redegørelsen. For Danmarks aktiviteter i Arktis begrænser sig jo ikke til de emner; der er også alle mulige andre områder, hvor Danmark spiller en rolle i Grønland og på Færøerne og i det internationale samarbejde i Arktis. Jeg vil komme med et par enkelte kommentarer til noget af det. I forhold til forsvaret, som jo er et område, jeg også bruger meget tid på som forsvarsordfører, betragter vi det som helt afgørende. Det danske forsvar spiller en meget stor rolle både på Færøerne og i Grønland – og især i Grønland, hvor det fylder meget og er meget afgørende for at få det grønlandske samfund til at fungere i en lang række sammenhænge og med en lang række opgaver. Vi synes, det er vigtigt, at der foregår en inddragelse af grønlænderne i, hvad der foregår, og det er vigtigt, at de har medindflydelse på beslutningerne. Derfor er jeg også glad for, vil jeg sige til regeringen, at vi nu ser, når vi sidder og forhandler forsvarsforlig, at repræsentanter blandt folketingsmedlemmerne fortsat er inviteret med til nogle af møderne, og vi ser også gerne, at det bliver muligt at indtræde i forsvarsforliget for alle folketingsmedlemmer, fordi alle 179 medlemmer, som sidder i Folketinget, er ligeværdige og repræsenterer hvert deres område og har lige rettigheder til at gøre deres indflydelse gældende i Folketinget. Og det er ret afgørende for, at man også i Grønland og på Færøerne kan føle sig ordentligt behandlet. Når vi har et system, hvor der i Folketinget bliver truffet beslutninger, også på deres vegne, så er det også vigtigt, at de har indflydelse gennem deres folketingsmedlemmer – ikke at det skal afløse, at man også har en dialog med lagmanden og med Landstinget og med selvstyret, for det skal der selvfølgelig også være, fordi der er så mange ting, der er specielle for Grønland og Færøerne. Så det er ikke nok, at man kun er to mennesker, der sidder i Folketinget, men vi synes, det er afgørende, at de to medlemmer fra Grønland og de to medlemmer fra Færøerne, der sidder i Folketinget, bliver inddraget mere, også i politiske aftaler. I forhold til forskning, som fylder meget i afgørelsen, synes vi jo, at forskning er godt, og det er der nok heller ikke to holdninger til; det synes de fleste jo nok også. Vi har en lille bekymring for, om den forskning, der foregår, forbliver upartisk nok, og det handler selvfølgelig mest om den forskning, som har store politiske implikationer i form af den selvstændighedsforskning, som bliver udført, og der er vi nervøse for, at det mere kommer til at blive et redskab for selvstændighed, end at det kommer til at være oplysende og afklarende i forhold til, ja, politiske muligheder. Jeg har ikke kunnet lade være med at bemærke, at der har været en debat om en såkaldt free association-aftale i Grønland, som er blevet faciliteret af danske forskningskroner, og den debat har kørt fuldkommen uden om det forhold, at der ikke er nogen politikere i Danmark, der ønsker sådan en konstruktion. Derved har man så medvirket til, at man kunne have en meget sådan lukket debat i grønlandske kredse, hvor man har kunnet sidde og diskutere med sig selv, om det var en god idé med en free association-aftale, uden at der har været nogen, der på noget tidspunkt har konfronteret dem med, at der ikke er nogen danske politikere, der ønsker sådan en ordning. For den går grundlæggende ud på, at man har alt det samme som i dag – det eneste, der er lavet om, er, at Grønland er selvstændigt, men Danmark bliver selvfølgelig ved med at betale for det hele, og Grønland får samme bloktilskud som i dag, og Danmark løser alle de samme opgaver. Det er der ikke rigtig nogen af os herinde der kan se nogen idé i, og det burde man foreholde grønlænderne, så debatten ikke kommer til at foregå på falske præmisser. I forhold til grænsedragning savner jeg lidt en uddybning af bestræbelserne på at sikre os Nordpolen, som jo er dansk territorium og burde anerkendes som sådan af verdenssamfundet. Det er nævnt ganske kort i redegørelsen, men vi savner lidt en uddybning af, om der er nogen fremdrift i det projekt. Derudover mangler vi også helt overordnet en redegørelse for, hvad regeringen vil i Arktis, og hvad regeringen vil med rigsfællesskabet. Jeg har tidligere spurgt statsministeren om, hvad statsministeren vil med Grønland og Færøerne. Ønsker regeringen, at de bliver selvstændige, og vil regeringen hjælpe dem til det? Ser regeringen det som sin opgave at hjælpe Grønland og Færøerne med at løsrive sig fra Danmark? Eller vil regeringen arbejde for at bevare rigsfællesskabet? Jeg fik ikke noget svar. Det virker, som om statsministeren har total berøringsangst i forhold til at fortælle, hvad der er hendes og Parti_As og regeringens politik på området. Måske kan vi få et svar fra udenrigsministeren. Jeg ved, at han har større forstand på rigsfællesskabet, end statsministeren har, af en lang række grunde, i og med at han har beskæftiget sig meget med det. Han er tit deroppe, kan vi se, og slå græs og fiske og alle mulige andre ting, og det synes vi alle sammen er spændende at følge med i, og det har vi stor respekt for, og jeg ved, at udenrigsministeren har meget stor forstand på området, og derfor håber jeg, at ministeren kan fortælle os, hvad regeringens politik er i forhold til rigsfællesskabet, herunder f.eks. også, om regeringen vil hjælpe grønlændere og færinger til at forstå, hvilket forhold der vil være til Danmark, hvis det er sådan, at man løsriver sig. For det er ret afgørende for beslutningen, at man ligesom kan fortælle, hvordan det så bliver. Bliver det sådan et paradis, hvor man bare kan få det bedste fra begge verdener? Eller bliver det sådan lidt mere realistisk, måske ligesom Island har det i dag? Det kunne være fint, hvis regeringen ville kaste lidt lys over det, så debatten kunne foregå på et oplyst grundlag. Fra Det Parti_D Folkepartis side har vi jo ikke nogen vaklen i det spørgsmål. Vi arbejder for at bevare rigsfællesskabet. Vi synes, det er en katastrofe, hvis det falder fra hinanden, og vi vil også opfordre regeringen til at have den samme holdning. Vi synes, det er et svigt fra de danske politikeres side, hvis man bare lader rigsfællesskabet falde fra hinanden. Det er et kæmpe, kæmpe vigtigt emne – måske det største spørgsmål, i hvert fald territoriemæssigt, som man kan beskæftige sig med som dansk politiker. Spørgsmålet er, om vi fortsat skal være det land, vi er i dag, altså et land, der består af tre lande i en union, eller om vi alene skal være en dansk stat, som bryder båndene med Grønland og Færøerne. Det mener vi ikke . Vi synes, at det ville være katastrofalt, og vi synes, at regeringen gør for lidt for at gøre det klart, hvad den vil gøre for det, og at den gør for lidt for at bevare rigsfællesskabet. Men tak for redegørelsen. Jeg håber, at nogle af de her spørgsmål måske kan blive besvaret af udenrigsministeren. **Spørger**: Tak til ordføreren for talen, som jeg er enig i langt hen ad vejen. Jeg synes også, at der er et behov for, at man fra dansk side gør sig det klart, hvad man vil med rigsfællesskabet. Selvfølgelig gør vi os også nogle tanker på Færøerne og i Grønland om, hvad man vil, men jeg synes også, at der er et behov for, at man fra dansk side gør sig nogle tanker om det. Så det vil jeg bare sige at jeg er enig i. Jeg er også enig i den betragtning, at rigsfællesskabet skal bestå. Jeg vil gerne beholde rigsfællesskabet, men jeg erkender også, at der er behov for, at der skal ske nogle ændringer, for at det faktisk kan bestå. Det er også lidt det, jeg hører ordføreren sige. Kan ordføreren sige noget mere om, hvad man vil fra Det Parti_D Folkepartis side for faktisk at gøre, at rigsfællesskabet kan bestå? Hvad er det for nogle overskrifter, vi skal sætte på sådan nogle ændringer? **Ordfører**: Jeg tror faktisk, at vi er det eneste danske parti, som har et program for det. Vi offentliggjorde et rigsfællesskabsudspil sidste sommer, som ret detaljeret fremlægger en lang række initiativer, som vi godt kunne tænke os at tage netop med henblik på at bevare rigsfællesskabet. Helt overordnet gælder det om, at alle tre lande skal have fordele ud af rigsfællesskabet. Det gælder om, at den danske regering bliver bedre til at varetage bl.a. Færøernes interesser, således at man kan se fordelene ved at være med i rigsfællesskabet. Vi kan kun have et rigsfællesskab, hvis grønlænderne og færingerne finder det fordelagtigt at være med og føler sig ordentligt behandlet inden for rigsfællesskabet. Så det er simpelt hen det helt afgørende. Noget, der også er afgørende – hvis jeg kan nå det på de 18 sekunder, jeg har tilbage – er det kulturelle samarbejde. Jeg ved jo også godt, at der er mange færinger, når de kommer til Danmark – og det har Spørgeren sikkert selv oplevet – som føler sig mødt af en slående ignorance fra danskerne. Den uvidenhed er ret ødelæggende. Så fra dansk side skal vi stramme os en hel del an. Men vi har ret mange konkrete forslag, som man kan læse i vores udspil. **Spørger**: Det er jeg meget, meget enig i. Tak for svaret på det. Det, som jeg synes er vigtigt for, at rigsfællesskabet skal kunne bestå, eller for at fremtidssikre rigsfællesskabet på en eller anden måde, er, at vi finder nogle faste rammer for, hvordan vi fører udenrigs- og sikkerhedspolitik i kongeriget. Det var ordføreren også lidt inde på i sin tale. Men mit spørgsmål går lidt mere på, at jeg nogle gange tror, at der er lidt forvirring omkring begrebet selvstændighed og mere selvstændighed. For jeg tror ikke, at de der ting kan sammenlignes. Det, vi ønsker fra færøsk side, er jo mere selvstændighed og selvbestemmelse inden for nogle områder og ikke selvstændighed i sig selv. Er ordføreren enig med mig i den betragtning? **Ordfører**: Det er jeg fuldstændig enig i. Jeg tror faktisk, at mere selvstændighed er vejen frem for at undgå, at man føler behov for at tage den fulde selvstændighed så at sige. Hvis Færøerne skal føle sig godt hjemme i rigsfællesskabet, er det jo vigtigt, at der ikke er nogen snærende bånd, som føles umyndiggørende og begrænsende for Færøernes udfoldelsesmuligheder. Det er klart, at der vil være nogle bånd, når man er med i et fællesskab. Der er også kæmpe bånd for Danmark ved f.eks. at være med i EU, men derfor kan man stadig godt føle, at fællesskabet samlet set er til fordel for en. Jeg synes, at man har meget frie rammer, men dialog er vejen frem – og selvfølgelig også inddragelse af Færøerne, så der ikke bliver truffet en masse beslutninger hen over hovedet på en, og inddragelse af folketingsmedlemmer i folketingsarbejdet.
[119031] **Spørger**: Tak for det. Parti_C er stærke tilhængere af det europæiske samarbejde og EU. Det er et samarbejde, der har sikret freden i vores del af Europa, skabt et unikt sammenhold i en urolig verden, styrket demokratiet, menneskerettighederne og de værdier, vi tror på, skabt et stærkt og frit marked for danske virksomheder og forbrugere, skabt unikke muligheder for danske unge, som vil studere rundtomkring i Europa, og danske arbejdstagere, der nemt kan søge arbejde andre europæiske lande, og danske pensionister, som ønsker at tilbringe deres alderdom under varmere europæiske himmelstrøg. Det er et samarbejde, der har bidraget til en markant velfærdsstigning og styrket det danske velfærdssystem. Det er det hele værd. Parti_C ønsker, at vi er fuldt og helt med. Vi ønsker derfor at afskaffe alle danske forbehold, og vi ønsker ikke et nyt velfærdsforbehold, og derfor stemmer vi imod. Tak for ordet. **Spørger**: Det, der bekymrer mig, er, at Ordføreren overhovedet ikke har nogen overvejelse om de problemer, der er. Synes Ordføreren ikke, det er et problem med nogle af de ting, jeg nævnte, om, hvordan det danske velfærdssystem, som vi gør alt for at forsvare, og som vi altså også, som jeg sagde, mener skal gælde for udlændinge, som kommer hertil for at bo og arbejde eller studere, hvis det bliver misbrugt af kyniske arbejdsgivere til at underbetale lønmodtagere i forhold til dansk standard, hvis det bliver brugt til at presse folk til at acceptere fuldstændig uacceptable vilkår, som ikke er i strid med loven med i sig selv, men som bare er fuldstændig far out, fordi de udtrykker en social dumping, som er uacceptabel? Opfatter Ordføreren slet ikke, at der er nogle problemer med den måde, EU fungerer på, i forhold til det danske arbejdsmarked og lønmodtageres og rettigheder? **Ordfører**: Vi synes da helt sikkert, det er et problem, hvis regler bliver misbrugt eller overtrådt. Det skal man gribe ind over for. Men det ændrer ikke på, at vi går ind for arbejdskraftens frie bevægelighed og ikke støtter et velfærdsforbehold. **Spørger**: Jamen der er jo netop ikke tale om noget, der er forbudt. Man tager bare udgangspunkt i, at i Danmark kan man altså få børnepenge, og så tager man udgangspunkt i, at der ikke er en mindsteløn, og så siger man til folk: Du får høje børnepenge – meget højere, end du drømmer om – og du kan bare lade dine børn blive der, hvor de er, til en lavere ydelse, eller tage dem med for den sags skyld, det er sådan set ikke afgørende i den her sammenhæng, og så får du bare en lavere løn. Det er jo ikke tænkte eksempler. Det er konkrete eksempler, vi har oplevet. Skal vi ikke gøre noget for at forhindre den slags ting? **Spørger**: Jo, men vi skal ikke afskaffe arbejdskraftens frie bevægelighed eller indføre et velfærdsforbehold, og det er jo det, jeg har forholdt mig til. Kan vi gøre noget for at løse det problem, gør vi gerne det. Jeg går ind for – og jeg ved faktisk ikke helt, om mit parti og min gruppe for nuværende er helt enige – at vi har en af arbejdsmarkedet forhandlet, men af Folketinget stadfæstet mindsteløn gældende i Danmark netop for at kunne imødegå den slags uhensigtsmæssig adfærd. Det ville jo være en måde at løse det på, som ville bevare arbejdskraftens frie bevægelighed og ikke indføre et velfærdsforbehold.
[111882] **Spørger**: Ordføreren starter med at lovprise, hvor stort det er at få dansk statsborgerskab, hvorefter ordføreren, når han bliver sat i defensiven i forhold til det med, at vi siger ja til nogen, siger, at vi godt nok ikke lige har sagsbehandlet det ned på personniveau. Man stemmer simpelt hen så mange statsborgerskaber igennem herinde, og så har man lavet en eller anden cost-benefit-analyse af, at det ikke er så vigtigt. Det er ikke så vigtigt, at vi ved, hvem vi giver statsborgerskab, men vi skal huske at lovprise, hvor stort det er at få statsborgerskab. Antisemitismen i Danmark er stigende lige nu, og jeg er sikker på, at fru Mette Thiesens eksempel er godt. Det, der stødte mig, er, at vi jo også giver statsborgerskab til folk, som er statsløse. Og det gør så de facto, at de nu har ét statsborgerskab. Så dem kommer vi aldrig af med. Uanset hvor kriminelle de bliver eller hvordan de ligger danskerne til last, kommer vi aldrig af med dem – aldrig nogen sinde – for nu har vi givet dem et statsborgerskab. Det er et statsborgerskab, hvor vi så også giver dem ret til at stemme til det danske parlament, og nogle af de mennesker, jeg har set det sidste stykke tid på Den Røde Plads osv., håber jeg bestemt aldrig nogen sinde får indvirkning på det. Så vil ordføreren ikke lige en gang til forklare mig, hvorfor det er så vigtigt at give 3.000 mennesker statsborgerskab, når man ved faktuelt, at man ikke har tiden til at bearbejde deres ansøgninger ordentligt, tilsyneladende. **Ordfører**: Da jeg talte om sagsbehandling før, henviste jeg til, at jeg ikke personligt kender alle de ansøgere, der er på. Men selvfølgelig skal sagerne behandles. De skal selvfølgelig sagsbehandles, og det bliver de jo også. Det er jo der, hvor det klarlægges, om man lever op til alle de krav, man skal leve op til, i forhold til kriminalitet, beskæftigelse, selvforsørgelse, sprog osv. Derfor synes jeg heller ikke, at det er et retvisende billede, når man får det til at lyde, som om dem, der nu bliver danske statsborgere, alle sammen er islamister, der kommer for at forandre, forværre og ødelægge det danske samfund. Altså, langt de fleste og forhåbentlig alle, der får dansk statsborgerskab, er folk, som har bidraget positivt til Danmark i mange år og ønsker at blive ved med at bidrage positivt til Danmark. Masser af dem vil være fra lande som Tyskland, Polen, Spanien og andre lande i Europa. Andre vil være fra Stormellemøsten. Andre vil være fra Asien. Andre vil være fra Sydamerika. Altså, der vil være alle mulige forskellige afskygninger af folk. Der vil selvfølgelig også være folk fra USA og andre dele af verden. **Spørger**: Bare det ikke bliver til en geografitime; jeg kan også begynde at nævne lande bare for at få taletiden til at slutte. Virkeligheden er jo bare, at ordføreren nu de facto står og siger, at når vi stemmer noget igennem her og når vi 179 medlemmer i Folketinget giver folk et statsborgerskab, har vi faktisk ikke nogen forpligtelse til at undersøge, hvem vi giver det til. Det skal jo sagsbehandles, og det skal jo igennem systemet, siger ordføreren. Der bliver jeg bare nødt til at sige, at i Parti_K mener vi, at vi har en forpligtelse som folketingsmedlemmer til at vide, nøjagtig hvem vi giver statsborgerskab til. For vi mener nemlig, at det er vigtigt og stort at få statsborgerskab. Derfor tør vi også godt bruge de timer, der skal til, på at vurdere de mennesker, der kan få det. **Ordfører**: Jeg mener ikke, at det var det, jeg sagde. Det, jeg sagde, var, at selvfølgelig skal hver eneste sag sagsbehandles, men at man ikke kan forvente, at alle folketingsmedlemmer skal sagsbehandle alle sager. Men det er jo derfor, at Folketinget og et bredt flertal i Folketinget igennem mange år og løbende – så sent som i sidste valgperiode blev de strammet op igen – har strammet reglerne for, hvordan man opnår statsborgerskab i Danmark. Det er jo netop for at undgå, at der er folk, der får dansk statsborgerskab, og som ikke kommer til at bidrage positivt til Danmark. Folk, der har begået kriminalitet, folk, som ikke er i arbejde osv., har meget svært ved at få dansk statsborgerskab i Danmark. Det synes jeg er godt, og sådan bør det være.
[113601] **Spørger**: Tak for talen til ordføreren. Forespørgselsdebatten i dag finder sted på en forholdsvis trist baggrund, synes jeg. Vi ved, at valgdeltagelsen lokalt er meget, meget lav sammenlignet med de nationale folketingsvalg. Tilliden til demokratiet har været svækket i flere årtier. Færre og færre mennesker er medlem af et politisk parti, som det også blev nævnt før. Jeg synes godt, at man kan sætte spørgsmålstegn ved, om det repræsentative demokrati reelt er repræsentativt i dag. Så jeg vil egentlig bare spørge til de her andre værktøjer, som ordføreren var inde på i sin tale, og som kommunerne allerede har i dag. Er det Parti_As ambition, at kommunerne skal gøre mere for at bruge de værktøjer, der allerede findes, og kan Folketinget lade sig inspirere af de værktøjer? **Ordfører**: Det har jeg faktisk ikke spekuleret så meget på. Nu har jeg selv været kommunalpolitiker i 9 år og bl.a. siddet i udvalget for lokalsamfund og nærdemokrati. Og det har været min oplevelse, at jeg har haft utrolig tæt kontakt til de borgere, jeg var ude at besøge, og som henvendte sig, altså i forhold til de møder, vi holdt sammen, og de interessefællesskaber, der opstod, og som vi bidrog til. Det er selvfølgelig ikke alle kommuner, der bruger hele paletten; det er klart, men det gør nogle kommuner. Og jeg tænker, at kommunerne måske skulle lære af hinanden til en start for at se, hvad der virker i de forskellige kommuner i forhold til at inddrage borgerne, høre borgerne og lade borgerne komme til orde, ganske enkelt også i hverdagen. Så jeg tænker da, at der altid er plads til forbedringer. **Spørger**: Ja, der er altid plads til forbedringer. Det må man netop nok sige, når nu tilliden er så lav og der er så få danskere, der mener, at de politiske partier er værd at være medlem af, og når valgdeltagelsen er så lav, som den er ude i kommunerne og regionerne. Så jeg synes, at det lidt lyder på ordføreren, som om det, der sker nu, egentlig er fint nok, og at kommunerne må fortsætte med måske at forsøge at bruge nogle af værktøjerne. Er det rigtigt forstået, at det ikke er Parti_As ambition som Danmarks største borgmesterparti at gøre noget for at styrke lokaldemokratiet? **Spørger**: Det ser jeg meget gerne. En af mine personlige ambitioner er jo bl.a. at få flere unge engageret i lokaldemokratiet. Nogle kommuner har ungeråd. Det har man ikke i alle kommuner. I de kommuner, hvor man har ungeråd, skaber man også en demokratisk kapital. Det kunne da være dejligt, hvis vi havde ungeråd i flere kommuner – det der med, at vi opdrager vores børn til, at her i kommunen betyder din stemme noget, og at den vil vi gerne lytte til. Jeg tror, at vi alle sammen har svigtet. Jeg tror, at min generation har svigtet, fordi vi har taget det der med demokratiet for givet. Det kan vi ikke tage for givet; det skal hele tiden gødes og plejes.
[83082] **Spørger**: Tak for det. Vel er jeg også dyrevelfærdsordfører for SF, men når det er sagt, er jeg absolut ikke til hest. Men samtidig vil jeg også gerne spørge ordføreren, når hun siger, at det her drejer sig om aftalefrihed: Ser ordføreren så ikke også, at det her er en ulige kamp – de store mod de små? **Ordfører**: Problemet ligger i de her forhandlingsparametre, helt grundlæggende. Lige nu findes der f.eks. rigtig mange ja tak-tilbud, hvor jeg er sikker på, at der er nogle store virksomheder, der går under, hvad de rent faktisk har givet for den vare, i den pris, de så vil sælge den til. Skal vi så også til at regulere på det? Det er altså ikke der, vi vil hen. Jeg synes, det er et sympatisk forslag, SF er kommet med, og jeg får lyst til at sige: Op på hesten igen, for vi kan godt finde en løsning – hvis vi skal blive i den terminologi. **Spørger**: Jeg begriber det bare ikke. Jeg vil ikke op på den hest igen. Når det er sagt, så drejer det her sig jo ikke om, om prisen skal reguleres på et ja tak- eller et nej tak-tilbud. Det her drejer sig om, at de små og mellemstore virksomheder får penge, så de kan lave flere investeringer i det samfund, som jeg ved at ordføreren også er en del af – mere vækst og flere lokale arbejdspladser. Kan ordføreren ikke se, at hvis de her penge kommer ud til de små virksomheder, så blomstrer det også ude i de små lokalsamfund, som vi kommer fra? **Ordfører**: Det her er som sagt et meget sympatisk forslag. Problemet er bare, at vi ikke kan gå ind og regulere på alle mulige småting – eller undskyld; det her er ikke småting. Men vi kan ikke gå ind og regulere på alle de her parametre. For gør vi det, får vi altså et stort problem. For vi kan ikke gå med til at gå ind og sige til de store supermarkeder, at de må ikke tilbyde noget til en pris, der er under indkøbsprisen, fordi det ikke er fair, at de gør det, fordi de er større end nogle andre virksomheder. Ja, der er nogle virksomheder, der er større, og det kan også godt være, at de bruger den position. Men der er også virksomheder, der går ind og siger: Ved du hvad, vi giver jer længere frist, fordi I er lidt langsomme til at betale, eller vi er lidt dyrere eller et eller andet, men til gengæld får I en længere frist til at betale. Og skal de ikke have lov til det, hvis det er et af deres handelsparametre?
[92638] **Ukendt**: Tak. Der var lige en halv sætning, Taleren fik sagt, som jeg egentlig synes vi lige skal spole tilbage til. Den handlede om det her med tjenestemandsreformen fra 1969, hvor Taleren sagde: Det burde vi vist også få kigget på. Vil Taleren lige uddybe en gang til, hvad Parti_F mener? For reformen blev jo vedtaget af politikere i 1969. Man indplacerede fagene ud fra, hvad man syntes var det vigtigste, og alle kvinderne endte i bunden og mændene i toppen, og det kan vi så stadig se have en effekt i dag. Og dengang sagde de så også: Det bliver vi nok nødt til at kigge på senere. Men det er aldrig sket. Så mener Parti_F, at vi skal ind og kigge på tjenestemandsreformens placeringer i lønhierarkiet politisk? Var det den lille sætning, jeg hørte? **Ukendt**: Ja. **Ukendt**: Det synes jeg er megagodt. Altså, jeg er med på, at Parti_G og Parti_F i ligestillingsdebatten ofte er meget uenige. Jeg kan f.eks. slet ikke forstå, at Taleren kan stå på talerstolen og sige, at vi ikke bruger tid på at tale om social kontrol og ligestilling. Altså, det synes jeg vi gør meget. Ud over at det kan være et problem, så bruger vi også ufattelig meget tid på det. Men jeg vil rose Parti_F for at tage det standpunkt og så indbyde til, at vi danner en af vores en gang imellem rigtig gode broer på tværs, hen over midten, og får gjort noget ved det og lagt et pres på bl.a. ministeren. **Ukendt**: Jeg har haft rigtig meget tilfælles med Parti_G i sundheds- og psykiatridebatterne. Hvad angår den her ligestillingsdebat, er der noget af det, der kører i samme rille hele tiden, altså bliver det samme. Jeg synes, det er rigtig vigtigt, at vi kigger på de her kvindefag. Jeg har haft samtaler med både Dansk Sygeplejeråd og mange sygeplejersker, der netop har gjort mig klart, hvad der lå. For der ligger ikke lige noget i sundhedsdebatten om den gamle reform, der er der. Men jeg har også sagt, at det jo ikke er noget, et støtteparti kan hæve alene, for det er rigtig mange penge, det drejer sig om.
[107128] **Spørger**: Det er positivt, at man vil kigge på det fremadrettet. Problemet er jo, så vidt jeg forstår på ministeren – det kan ministeren måske gøre klart senere – at hvis man gør det her fremadrettet, bliver de enorme profitter, der blev høstet sidste år og i nogle måneder i det her år, i de her selskaber nede i lommerne på dem. Det er jo penge, der er fisket op af i forvejen slunkne lommer på almindelige borgere. Hele formålet med det her var jo at hente nogle af de penge tilbage og putte dem tilbage i borgernes lommer, så det ikke skulle være så dyrt at være dansker. Det gør man jo ikke, når man udskyder det her. Det er jo til næste gang, der måske eller måske ikke kan komme så store udsving i de her profitter. Så er det ikke utilfredsstillende, at vi har et lovforslag her, som ikke omfatter nogen af dem, som vi kan konstatere har høstet allermest og har spundet allermest guld på lige præcis danskernes og andre europæeres meget høje elpriser? **Ordfører**: Det er jo et ledende spørgsmål, men helt relevant, i forhold til at folk med overnormale profitter, altså mellemhandlerne, skal være en del af det her lovforslag. Det er de ikke; det kan vi konstatere. Jeg synes, det er positivt, at skatteministeren har tilkendegivet, at man er i gang med at kigge på en model i forhold til det her, og at man faktisk formentlig har analysearbejdet klar, inden vi når til sommerferien. Og så er jeg helt enig med Pelle Dragsted: Lad os tage drøftelsen i den forbindelse. **Spørger**: Tak igen for det. Jeg tror, at Parti_G og min kollega Ordføreren arbejder med nogle ændringsforslag i forhold til det gældende lovforslag, hvorved vi vil forsøge at finde veje til at lade de her elselskaber omfatte. En vej kunne være at kigge på den lov, vi skal behandle her efterfølgende, som handler om overnormal profit, altså beskatning af den fossile sektor. Kunne man se i retning af også at lade elhandlerne omfatte af en skat som den, vi skal diskutere i det næste lovforslag? **Ordfører**: Jeg synes jo, at man kunne forestille sig rigtig meget. Jeg synes måske, det er sådan meget forlangt, at jeg som ordførerer for Parti_A skal forholde sig til nogle ændringforslag, som jeg kan forstå er på vej fra Parti_Gs side. Jeg vil altid gerne forholde mig til ændringsforslag fra Parti_G, men jeg vil gerne have lov til at se ændringsforslagene, inden jeg konkret forholder mig til dem. Så det vil jeg se frem til.
[111936] **Spørger**: Mange tak. Jeg vil høre ordføreren om, i hvilken grad regeringen og ordførerens eget parti har taget naturhensyn med i det her lovforslag, set i forhold til vores internationale forpligtelser om at bidrage til 30 pct. natur. **Ordfører**: Jamen det indgår i hele vores arbejde. Det var jo også en stor del af udmøntningen af planloven, som i virkeligheden hænger sammen med det her lovforslag, og som vi vedtog her i foråret 2023. Så det synes jeg da hænger ganske naturligt sammen. Jeg nævnte det også sådan helt konkret i forhold til den her forgrønningsprocent i bymidter, altså også at have fokus på at styrke biodiversiteten i de små byer og at have det som en bedre mulighed for de enkelte kommuner, så det mener jeg hænger ganske naturligt sammen. Det er klart, at det her ikke kun skal ses i forhold til det her lovforslag. Det skal ses i naturlig forlængelse af den aftale, der blev udmøntet i foråret, og som jo netop handlede om at understøtte den grønne omstilling. **Spørger**: Mange tak. Men nu spurgte jeg jo – og det kan være, jeg ikke var præcis, og det undskylder jeg – til naturen, altså ikke kun forgrønning af bymidter og bynatur, men naturhensyn og det faktum, at vi har brug for meget mere natur, også uden for byerne i Danmark. I hvilken grad er der taget højde for det i det her lovforslag? **Ordfører**: Når vi f.eks. kigger på kystbeskyttelseslinjen, er vi fuldstændig opmærksomme på, at det ikke er, fordi vi ønsker at gøre op med de regler og de love, vi har på landsplan, og som handler om at beskytte vores kyster. Det her har et fokus på med nogle meget små nålestik at give mulighed for, at de rigtig gode regler, vi har, og som skal beskytte vores kyster og vores natur, ikke ender med at blive så firkantede, at det sætter udviklingen ude i landdistrikterne fuldstændig i stå og gør, at man ikke kan få bygget et toilet nede ved stranden, eller at man ikke må sætte skraldespande op, eller at man ikke må bygge bænke rundtomkring, altså at det sætter tingene i stå, fordi reglerne er så rigide. Det må kunne lade sig gøre, og det mener jeg også sagtens det kan. Tingene går hånd i hånd i forhold til både miljøhensyn, klimahensyn, og at vi sørger for, at tingene ikke behøver at gå helt i stå ude i landdistrikterne.
[92435] **Spørger**: Tak for det. Tak for talen, og tak for i indledningen at sætte fokus på lønmodtagerrettigheder og behovet for, at vi har et velorganiseret dansk arbejdsmarked, hvor man ikke bliver syg af at gå på arbejde, og hvor forholdene er i orden. Når vi nu taler om arbejdsmarkedet, er hele forudsætningen for, at vi har et godt arbejdsmarked, jo, at der er arbejdspladser nok i det her land. Og derfor kan jeg ikke lade være med at fortsætte den diskussion, der allerede foregår, om landbruget, for jeg synes jo på mange måder, det er fint med meget, meget store ambitioner på klimaområdet, og vi deler 70-procentsmålsætningen. Men som socialdemokrat er jeg jo også meget optaget af, at der er et arbejde for folk at stå op til om morgenen, og at vi ikke går på kompromis med vores ønske om høj beskæftigelse. Så må jeg ikke bare lige høre, om Parti_G ikke egentlig er enig i det? For hvis konsekvensen af landbrugsforhandlingerne er øget arbejdsløshed, er det da ikke den danske måde at gøre det på. **Ukendt**: Jeg mener, den danske måde at gøre det på er at skabe grønne arbejdspladser. Og det er det, vi er ved at gøre med de klimaforhandlinger, der foregår lige nu. Men der er jo heller ikke nogen tvivl om, at vi skal omlægge forskellige brancher; det har vi f.eks. erkendt, når det gælder oliebranchen. Vi er ved at udfase olieproduktionen i Danmark, og i stedet indleder vi et stort vindmølleeventyr, bl.a. for de mennesker, der bor i Esbjerg og har arbejdet i oliebaserede erhverv i årevis. Vi bliver nødt til også at se sådan på det i forhold til forskellige andre brancher. Men jeg har faktisk mange forhåbninger til, at vi i fremtiden kan skabe jobs inden for et innovativt grønt landbrug, som baserer sig meget på planteområdet. **Ukendt**: Det synes jeg er både en klog refleksion og jo også en korrekt historieskrivning. For i Danmark er vi lykkedes med at få flyttet folk fra nogle arbejdspladser til nogle andre, fordi vi jo har været i gang med den grønne omstilling igennem rigtig mange år. Og det er jo i høj grad folk udeomkring i landet, der skaber den grønne omstilling i den danske industriproduktion. Men betyder det, at Parti_G her forud for forhandlingerne om landbruget ligesom siger: Det er det, der også skal være resultatet; det skal ikke bare være, at en masse mennesker ikke har et arbejde; det er lige så vigtigt at sikre beskæftigelse og – nu siger jeg for vores vedkommende »vækst« – men altså fremgang og udvikling, som det er at nå klimaambitionerne? **Ukendt**: Jeg synes, de to ting går hånd i hånd. Selvfølgelig skal vi skabe grønne arbejdspladser i Danmark, og jeg tror sådan set, at den her 70-procentsmålsætning har potentiale til at skabe enormt mange arbejdspladser i fremtiden. Og heldigvis er vi jo som nation gode til faktisk at omstille os. Jeg kommer selv fra det vestjyske; både min mormor og min farmor arbejdede på nogle syfabrikker, som forsvandt. Til gengæld lavede man andre arbejdspladser derovre, bl.a. med udgangspunkt i grøn omstilling og vindmøller. Det er sådan noget, vi skal i fremtiden, og det vil jeg glæde mig til at lave med flere partier herinde.
[119577] **Ordfører**: Tak for det, formand. Ja, som sagt er det et forslag fra Præsidiet. Nu kan man jo mene mange ting, og det vil jeg også mene. Jeg vil i hvert fald mene, at det her ikke har meget politisk i sig, i hvert fald ikke, som jeg ser det, men det er for mig almindelig sund fornuft. Jeg vil prøve at ridse reglerne op – ikke for dem, der sidder herinde og lytter, for de kender dem godt, men for dem, der sidder ude i stuerne og lytter. Hvordan er reglerne nu i forhold til de her boliger? Det er sådan, at Folketinget stiller boliger til rådighed for de folketingsmedlemmer, der bor uden for det sjællandske område. Hvorfor har man så valgt det i tidernes morgen, lang tid inden jeg kom i Folketinget? Det er, fordi man i bund og grund mener, det er sund fornuft og demokratisk bedst, hvis ikke alle bor i København eller i hvert fald har mulighed for at tage valget om at blive boende, hvor man altid har boet eller kan lide at bo, og fortsat kunne passe sit arbejde. Det synes jeg lyder meget fornuftigt. Min egen historie er også – og det kan man jo godt høre – at så meget har jeg heller ikke boet i København. Det synes jeg godt man kan høre på mit sprog. Jeg er fra Djursland, bor i Grenaa. Jeg kan godt lide at være på Djursland, kan godt lide at bo i Grenaa, og jeg føler – og det kan man også have forskellige holdninger til – at jeg meget bedre kan repræsentere det sted, hvor jeg altid har boet, og jeg har fornemmelsen af, at folkene derude så også lettere kan komme til mig, fordi de kan møde mig på gaden og i Kvickly, og hvor jeg ellers færdes til daglig med min familie. Det er også sådan, at det kun er valgte til Folketinget, der kan få en bolig, og når man så holder op af en eller anden årsag, skal man være ude inden 14 dage, så boligen kan gøres klar til en anden. Vi skal selvfølgelig også have lidt ekstra boliger, for hvis der er nogen, der af en eller anden årsag går på orlov, barsels- eller sygeorlov, ja, så har vi nogle boliger stående klar til de stedfortrædere, der kommer ind. Der har vi så en ekstra fem-seks boliger stående klar, som ikke bliver brugt. Ministre, som ikke er valgt, og som bor uden for Sjælland, får ikke den her bolig, fordi de jo ikke er valgt til Folketinget. Men de bliver betalt af ministerierne, som faktisk giver lige under 90.000 kr. om året, i hvert fald maks. Hvis man skal have en bolig eller skal have nogle hotelophold, så kan de maks. give op omkring de 90.000 kr. Derfor synes jeg jo ikke, at det er supersmart, at vi ikke låner boliger ud til ministre, men at ministeriet og statskassen faktisk skal betale for en bolig, selv om vi egentlig har nogle boliger stående tomme, som vi egentlig godt kan låne ud til det, når de alligevel står tomme. Hvis vi så får brug for boligen, får ministeren så 14 dage til at forlade den igen. Forslaget er ganske kort, at hvis vi har boliger, vi ikke bruger, så vil en minister, der ikke er valgt til Folketinget, kunne bruge en lejlighed, indtil der er en, der er valgt, eller en stedfortræder, som har krav på det og mangler en bolig. Så har vedkommende minister 14 dage til at finde noget andet. Hvorfor betale for, at en minister skal finde noget andet ude i byen, når vi har en lejlighed stående tom? Det giver jo ingen mening. For mig er det helt sund fornuft, og derfor støtter Parti_A forslaget. **Spørger**: Man må sige, at tredelingen af magten i Danmark jævnligt bliver udfordret. Nu skal Folketinget også til at betale for, at den udøvende magt kan huse sine ansatte, altså ministeren. Hvad er egentlig begrundelsen for, at det ikke står i lovforslaget, at hvis Folketinget låner en lejlighed ud til regeringen, skal der selvfølgelig betales en husleje til Folketinget? **Ordfører**: Nu praler Parti_H af, at de tænker meget økonomisk. Jeg har også hørt flere sige, at Parti_A tit og ofte er økonomisk ansvarlige. Her er vi bare meget ansvarlige. Jeg synes ikke, det er ansvarligt over for skatteborgerne at sige – det er jo den samme kasse, de kommer fra – at vi skal tage 90.000 kr. fra statskassen og bruge på, at en minister skal finde et sted ude i byen, når vi har en bolig stående tom. For mig virker det fuldstændig som almindelig sund fornuft at gøre det. Derfor er det ikke politisk for mig. Det er et spørgsmål om, at vi bruger pengene bedst. Det har jeg hørt Spørgeren sige ret tit. Det mener han så ikke her, men det mener jeg bestemt her. **Spørger**: Jo jo, men nu kan jeg jo altså matematik. Og det vil sige, at hvis der bliver betalt en husleje fra regeringen til Folketinget, er det ikke sådan, at skatteyderne betaler for det, for det er jo en indtægt, som Folketinget får, som så bare er betalt af regeringen. Kan Ordføreren redegøre for dette: Hvis nu Beskæftigelsesministeriet har en ledig bygning, som man beslutter sig for at udlåne til Forsvarsministeriet, skal Forsvarsministeriet så ikke betale Beskæftigelsesministeriet for at låne den bygning? **Ordfører**: Jamen jeg har det bare sådan, at et ministerium bruger maks. 90.000 kr., hvis der er en minister, der skal ud og finde en bolig. Lige om hjørnet her har vi fem-seks boliger stående tomme. Jeg kan simpelt hen ikke se problemet i det, og jeg synes, det er helt forkert, hvis vi på den måde ikke kan sige, at nu kan ministeren godt bruge den bolig. Husk nu på, at hvis det er, at der er en eller anden, der har brug for den bolig, så tager vi de almindelige regler og så kan vi ikke. Jeg kan virkelig ikke se problemet.
[99486] **Spørger**: Tak. Jamen det er jo bemærkelsesværdigt, at sådan et spørgsmål skal komme fra en nu kristendemokrat, Ordføreren, som siden han blev kristendemokrat, nærmest de facto har stemt med venstrefløjen og også indgået aftaler med venstrefløjen. For os i Parti_K handler det jo om, hvad det er for nogle fælles værdier, man har, og hvor det er, vi har en fælles politik, og det er selvfølgelig dem, man arbejder bedst sammen med. I den forbindelse, og fordi vi nu her står og taler værdipolitik, har både Parti_D og Parti_B jo flere gange i dag skullet høre for, at man med de forhandlinger, der har været om udenlandsk arbejdskraft, ligger i benlås hos Parti_K. Men kan ordføreren ikke bekræfte – og nu var ordføreren jo også medlem af Parti_B i den periode, det skete – at den investeringsliste over lande, som man gerne ville udvide muligheden for danske virksomheder for at søge arbejdskraft hos, var en investeringsliste, som kom fra den tidligere VLAK-regering, og at Parti_C dengang ved Rasmus Helveg Petersen faktisk støttede det forslag? **Ordfører**: Nu har jeg jo ikke selv været med lige i de her forhandlinger, men det er præcis sådan, jeg forstår det, og alt andet lige er det jo bare et rigtig godt eksempel på, at vi kan lave nogle gode, konstruktive aftaler sammen. Der er den der sådan myte om, at Parti_K er et protestparti, der kun har tre mærkesager, men her er der jo et rigtig godt eksempel på, at det her er en rigtig god, konstruktiv aftale, og hvorfor vi er så glade for samarbejdet med alle de partier, der er med i den her aftale. **Spørger**: Når det overhovedet er relevant at tale om beløbsgrænser og udenlandsk arbejdskraft, er det jo både, fordi det her handler om udlændinge, men også fordi det handler om økonomi, og for os i Parti_K – og jeg forstår også for de øvrige blå partier i den borgerlige opposition – er vores økonomiske politik også en del af vores værdipolitik. Altså, det at sikre, at de mennesker, der kommer hertil, rent faktisk bidrager positivt til vores samfund, er jo af værdi, og derfor er det bare bemærkelsesværdigt, at man har partier, som kalder sig borgerlige, men som er fuldstændig fastlåste på, at den arbejdskraft, som der er behov for i virksomhederne, ikke skal have lov til at komme hertil. Kan ordføreren sætte et par ord på det? **Ordfører**: Jeg er jo bare glad for den nuance, som Spørgeren selv beskriver her, altså at indvandringen og det, som nogle kalder tilstrømningen, kun er negativt. Det er det jo ikke. Mange af dem, der kommer hertil fra MENAP-lande og især gennem asylsystemet, havner jo i de kriminalitetsstatistikker, jeg nævnte før, men dem, der kommer hertil fra alle mulige andre steder rundtomkring i verden, især for at arbejde, og som er her på en opholdstilladelse, der ophører, når man ikke har et arbejde, er jo et gode for Danmark. Derfor vil jeg også bare rose Parti_K for at have den nuance.
[114353] **Ordfører**: Tak for det. Med det her beslutningsforslag foreslår Parti_D, at der foretages en undersøgelse af det juridiske grundlag for at forbyde den forfærdelige klub Hizb ut-Tahrir. Vi vil gerne i Parti_A takke Parti_D for at have rejst den her diskussion, for det er en meget, meget vigtig problemstilling. Både som socialdemokrat og som dansker har jeg ingen som helst forståelse for, at man bekæmper vores land, vores befolkning og vores styreform så vildt og inderligt som det, vi ser hos Hizb ut-Tahrir. Vi taler her om en gruppe mennesker, som har fået alt af det danske samfund, lige fra lægehjælp til uddannelse. Det er nogle meget veluddannede mennesker, der taler et meget, meget godt dansk, og som har ordet i deres magt, og de har i den grad gjort rigelig god brug af de danske statsfinansierede, skatteyderbetalte institutioner. De har fået gratis skolegang og lægebehandling, de har fået omsorg og tryghed, og der er blevet taget godt hånd om deres gamle forældre; nogle af dem har måske endda ikke været på arbejdsmarkedet, og det har vi også betalt for. I det hele taget har de oplevet samfund, som har finansieret deres liv. Jeg kan egentlig ikke, og det kan Parti_A heller ikke, komme i tanke om et værre karaktertræk end evnen til ikke at være ydmyg og taknemlig over den behandling, de har fået og fortsat får i Danmark. Det er jo sådan, at Hizb ut-Tahrir, og det var ministeren også inde på, har leveret et meget, meget ejendommeligt bidrag til diskussionen om det, der foregår i Israel og Gaza. Der gik ikke mere end et par dage, før Hizb ut-Tahrir indkaldte til den første demonstration på Den Røde Plads på Nørrebro efter angrebet den 7. oktober. Massedrabet på jøder – det største siden holocaust – var kun lige blevet afsluttet, da den første demonstration fandt sted. Det, som var fuldstændig forfærdeligt at opleve i den sammenhæng, var jo, at de her par hundrede mennesker stod fuldstændig uimodsagt på Nørrebro. Der var ikke indkaldt til nogen moddemonstration. Og siden har vi jo set de her optog med sorte flag og kampråb om, at man skal løse problemet i Mellemøsten med jihad, opfordringer til antisemitisme osv. osv. Jeg synes, det er svært at vurdere, hvad der egentlig er værst: Er det, at vi har set de her hundredvis af mennesker stå og råbe vanvittige, ideologiske og farlige ting, eller er det, at stort set ingen i København har sagt fra over for det, der foregår? Så alt i alt har vi i Parti_A meget, meget stor sympati for det, som Parti_D foreslår. Vi kommer dog ikke til at støtte forslaget, fordi – som Parti_D også er klar over, og som ministeren var inde på – myndighederne løbende vurderer, om der er grundlag for at forbyde Hizb ut-Tahrir, og lige så snart det vurderes muligt at opløse Hizb ut-Tahrir, vil der blive indledt en opløsningssag, fordi der er et meget bredt politisk ønske om, at de her mennesker ikke skal fortsætte deres aktiviteter. Vi ser derfor ikke behov for at iværksætte en undersøgelse af mulighederne for at opløse Hizb ut-Tahrir, sådan som Parti_D foreslår med det her beslutningsforslag. Parti_A kan på den baggrund ikke støtte forslaget, men hilser debatten velkommen. **Spørger**: Tak for det. Og tak for en meget klar afstandtagen fra Parti_As ordfører her i dag fra Hizb ut-Tahrir. Det synes jeg er positivt, for der er brug for en klar markering af, at det er en linje, vi ikke støtter fra dansk side på nogen måde, men tværtimod tager afstand fra. Jeg synes egentlig, ordføreren fik sagt meget godt, hvad det er, Hizb ut-Tahrir gerne vil sammen med en række af de her, hvad skal man kalde dem, jihadorganisationer, som opfordrer til antisemitisme, opfordrer til angreb på Israel osv. osv. Jeg kunne godt tænke mig at høre, når der bliver sagt de ting fra ordførerens side, som der gør, om det så ikke alt sammen i virkeligheden er gode argumenter for, at man skulle gennemføre det her forslag i stedet for at sige nej til, at man får forbudt Hizb ut-Tahrir. **Ordfører**: Jamen der skal jo en dom til, før Hizb ut-Tahrir kan blive lukket, og den dom forudsætter, at Rigsadvokaten mener, at der er en sag at føre. Der kan jo ikke være nogen tvivl om, at der er et politisk ønske om det her, så vi venter sådan set bare på, at bevisbyrden falder på plads. Når det sker, vil der kunne blive rejst en sag, ligesom det er sket med LTF. Men det er rigtigt, hvad ordføreren siger, altså at den her gruppe mennesker godt ved, hvad de gør, og derfor fortjener de ikke andet end disrespekt fra Folketingets side. **Spørger**: Jeg er sådan set enig. Man må jo sige – det var jeg også lidt inde på over for ministeren – at grundlovens § 78 om forbud mod og opløsning af foreninger er en paragraf, som man sådan rent juridisk altid vil være lidt varsom med at tage i anvendelse. Det er jo også situationen nu, og derfor har der i de få tilfælde i nyere tid, hvor det er sket, f.eks. omkring LTF, været et meget markant politisk pres for, at det skulle gøres og det skulle ske. Derfor undrer det mig egentlig, at regeringen i det farvand, vi befinder os i i øjeblikket, hvor vi virkelig skal være så opmærksomme på de tendenser, der er omkring jødehad i Danmark, så sidder med armene over kors og siger: Nå, men okay, vi ser, hvad Rigsadvokaten siger engang. **Ordfører**: Jamen der er ikke nogen, der sidder med armene over kors. Vi vil gerne forbyde Hizb ut-Tahrir, hvis vi kan bevise, at de virker ved vold, og hvis Rigsadvokaten mener, at der er en sag. Der er et meget, meget stort politisk ønske om det, og derfor ved de mennesker, der beskæftiger sig med det her, jo godt, hvad regeringen mener, og hvad partierne på Christiansborg mener. Så der er ikke nogen korslagte arme. Det, man jo kan håbe på, er, at Hizb ut-Tahrir bliver ved med at give anledning til, at vi kan samle beviser ind og bevise, at deres virke er fuldstændig utilstedeligt. Så lad dem bare fortsætte med deres bragesnak.
[113808] **Spørger**: Tak. Et er balancen mellem land og by, noget andet er balancen mellem Danmark og udlandet. Tidligere har Parti_J kritiseret Parti_F for, at man var med i den seneste finanslov, og for, at de altså stemte for og støttede, at der gik flere milliarder kroner ud til udviklingsbistanden. Klinger det ikke lidt hult nu, når så Parti_J også stemmer for en finanslov, som så øger udviklingsbistanden betragteligt med flere milliarder kroner? **Ordfører**: Nej, men jeg kan huske, at i den sidste finanslovsaftale var der ikke særlig mange penge i forhandlingsreserven, og da var regeringen ikke lige så villige til at rokke sig på landdistriktsområdet, som jeg synes de har været med den her finanslov. Så når vi kigger på det store billede, synes jeg faktisk, at vi fik nogle rigtig gode ting igennem. Vi fik et helt punkt på finanslovsaftalen, der handlede om landdistrikter, om landsbyfornyelse, om en stormflodspulje, om gymnasier – mange af de ting, som vi også har argumenteret for at vi gerne ville have med, da vi gik ind i forhandlingslokalet. Så jeg synes ikke helt, man kan sammenligne de her to finanslove med hinanden. Vi fik ikke nok ud af det i den sidste finanslovsaftale; det gjorde vi her. **Spørger**: Så det, man anklager DF for – som så syntes, de fik nok ud af det, men hvor man synes, det var hyklerisk, at de gav flere milliarder kroner til udviklingsbistanden – er så ikke hyklerisk, når Parti_J synes, at de får nok ud af det for at gå med. Nu siger Parti_J så, at det er et stort beløb, og det var jo 400 mio. kr., man øgede forhandlingsrammen med – 400 mio. kr. ud af 1.280 mia. kr. Er de her 400 mio. kr. ifølge Parti_J et stort beløb at lave finanslov for? Er det det, man betragter som en væsentlig forhandlingsramme? **Spørger**: Nu er jeg jo ikke finansordfører, men så vidt jeg er orienteret, blev forhandlingsrammen hævet til 900 mio. kr., så der kom jo en del mere i forhandlingsrammen, end der var lagt op til i udgangspunktet. I forhold til Parti_F vil jeg sige, at det jo er deres beslutning, om de vil gå med i en finanslovsaftale eller ej. Det er jo en privat afvejning for hvert enkelt parti, om man synes, man får nok igennem. Det mente Parti_F, de gjorde sidste år – det mente vi ikke. Men vi mente, det var nok i år. Så det er jo sådan, landet ligger.
[113576] **Spørger**: I Parti_J er vi rigtig glade for den vindmølleindustri, der ligger ude i Produktionsdanmark. Jeg har selv en bror, der er uddannet på Vestas, og jeg har en far, der arbejdede på Vestas, siden der kun var 80 medarbejdere, indtil sin pension. Så tro mig, jeg kender rigtig godt til, hvad det betyder, at vi har en virksomhed som Vestas i Vestjylland. Det er klart, at skal vi lykkes med den grønne omstilling, skal vi også have lokalbefolkningen med. Det tror jeg vi alle sammen er indforstået med, og derfor er der jo også kompensationsordninger. Jeg synes, at der i større grad måske skulle være nogle gevinster, så man ikke bare får et engangsbeløb. Men det, jeg egentlig bare vil følge op på, er jo det, som min kollega Ordføreren var inde på, nemlig at hvis man lytter til lokalbefolkningen, er der faktisk nogle meget konkrete ønsker. De lokale står jo til at blive sat ud af deres huse ved at få deres huse eksproprieret, men de siger, at de faktisk gerne vil blive. De kan godt leve med møllerne, som står der, hvis bare den ene mølle, den nordlige mølle, ikke kom op på en højde på 275 m, men blev holdt nede, som jeg forstår det, på 200 m. Så jeg vil egentlig bare spørge ministeren, om han ikke synes, det er vigtigt, at man prøver at lytte til de her mennesker. De kan faktisk godt acceptere, at de her møller kommer, hvis man altså bare lige lytter lidt til dem. Så det drejer sig ikke om mere i kompensation og alle mulige andre ting, men om at lytte til de mennesker, for skal man have en grøn omstilling, skal man også lytte til de mennesker, der får generne af den. **Minister**: Det er jeg helt enig i, og jeg mener faktisk godt, at man kan kombinere de to ting, både det med at lytte til dem, der bliver naboer til vedvarende energi, og så samtidig også gøre det, vi gør med lovforslaget, altså give mere kompensation. Jeg vil sige, at der også er blevet lyttet i det her tilfælde. Der er jo blevet skruet ned for højden på den nordligste mølle, altså til 250 m, netop for at minimere antallet af enten frivillige opkøb eller i værste tilfælde ekspropriationer mest muligt, og derfor er der blevet lyttet. Hvad det så måtte have af konsekvenser, i forhold til om man overhovedet kan lave et testcenter, hvis man ikke får den fornødne kapacitet, altså hvis man fastholder møllen på 200 m, som er den forståelse, jeg har, skal jeg ikke kunne sige, og det er derfor, regeringen har lagt op til det, som den har lagt op til. Vi vil også gerne svare på de tekniske spørgsmål, hvis spørgeren eller spørgerens partikollega stiller dem, for vi skal jo lave et testcenter, som skal leve op til nogle bestemte krav, i forhold til at vindmølleindustrien kan bruge det til så rent faktisk også at teste deres møller; ellers er der jo ingen grund til at lave det. Men det spørgsmål svarer vi meget gerne på. Og jeg er i øvrigt helt enig i spørgerens betragtninger om, at det er vigtigt også at have lokalbefolkningen med og have en bred folkelig opbakning bag den grønne omstilling. **Spørger**: Jeg er jo helt med på, at det ikke giver mening at udbyde en 75 m høj mølle til test, hvis ikke de produceres. Det skal selvfølgelig være noget, branchen efterspørger. Det skal jo netop være i balance med lokalbefolkningen, som her siger, at de godt kan leve med de testmøller, der kommer, hvis man bare justerer højden ned på den nordlige mølle, ikke til de 250 m, men måske til 200 m. Det er fair, at man som minister siger, at man lige skal undersøge, om det er muligt, men hvis det er muligt at justere ned til 200 m, vil ministeren så være indstillet på, at man ændrer på det i det her lovforslag, så man faktisk tager de hensyn til lokalbefolkningen? **Minister**: Som jeg forstår det, er der brug for, at den vindmølle er højere end 200 m, for at testcenteret lever op til den kapacitet, der skal bruges, og for at den også kan anvendes af vindmøllebranchen til at teste de nye teknologier. Derfor er det ikke lige sådan bare at skrue højden ned til 200 m. Der er blevet lyttet, og der er blevet taget højde for, at den nordlige mølle giver nogle udfordringer, ved at skrue højden ned til 250 m. Hvad det vil betyde for testcenterets funktionalitet, hvis man skruer højden ned til 200 m, vil jeg også meget gerne svare på under udvalgsbehandlingen. For det vil, efter hvad jeg er blevet oplyst, gøre, at testcenteret ikke lever op til de krav, der er.
[98057] **Spørger**: Tak for det. Det er dejligt at se, at Ordføreren svarer så pænt, når Parti_G stiller spørgsmålene. Men jeg vil gerne spørge Parti_As forsvarsordfører, om han er mere bekymret nu i forhold til den definition, vi tidligere hørte fra forsvarsministeren, om det samlede billede, når vi nu hører, hvordan det står til i Afghanistan i øjeblikket. Er du tryg ved det samlede billede, eller skal vi måske opgradere ugerapporterne en anelse? **Ordfører**: Jeg forstod ikke helt ordførerens indledning. Betød det, at jeg skulle svare grimt nu, hvor det er Parti_B, der spørger? Det kunne jeg aldrig drømme om. Jeg svarer jo pænt til alle partier – der forsøger jeg da i hvert fald på. Det er jo helt klart, at når vi ser på de efterretninger, der har ligget til grund for, at vi har fået den vurdering, vi har fået, både fra Forsvarets Efterretningstjeneste, men også fra mange andre efterretningstjenester, så må det jo tilsige, at der i den evaluering, der nu pågår, må komme nogle forklaringer på, hvordan det kunne være så langt fra det, der rent faktisk var sandheden. Det tror jeg vi alle sammen søger nogle svar på, og jeg håber jo også, at dels den evaluering, man foretager selv i Forsvarets Efterretningstjeneste, men jo også dem, man foretager i de øvrige efterretningstjenester, kommer til at give os nogle svar på det, for det har vi alle behov for for at kunne gøre en bedre indsats fremadrettet. **Spørger**: Tak for det. Jeg spørger også kun, fordi vi jo fremadrettet skal kunne lægge en strategi, for når der tilgår Folketinget nogle oplysninger, som vi skal reagere på, har vi jo meget et behov for at vide, hvor de kommer fra, altså om det bare er et samlet billede, eller om det er via ugerapporter, og hvor de oprindelig kommer fra. For det har der været rigtig mange diskussioner omkring, også i de åbne samråd, og jeg ved i hvert fald, at Mogens Jensen selv har været til stede der. Tak. **Ordfører**: Men der kan jeg jo kun være enig i, at også vi som politiske beslutningstagere, og det uanset om man er minister eller man sidder i Folketinget, skal have så retvisende informationer som overhovedet muligt. Men det er også klart, at når vi taler om en situation som den her, er der flere kilder til den information, og der beror man jo ikke sine vurderinger blot på en enkelt kilde, selv hvor alvorlige udsagnene fra de kilder end er. Som sagt har jeg jo selv læst de ugerapporter, der er genstand for forespørgselsdebatten her, og jeg må sige, at der er jo ingen steder, hvor det i de ugerapporter konkluderes eller står, at det er lige nu inden for kort tid, inden for uger i august, at Kabul falder.
[91885] **Spørger**: Jeg synes, at den her debat fortjener at få nogle fakta på plads. Der har været mange smitteudbrud af corona landet over; det er alvorligt. Nogle skyldes smitte fra dyr til mennesker og tilbage igen, andre er startet på slagterier eller i daginstitutioner. Helt oprindelig fik vi virussen til Danmark med skiturister, der kom hjem fra skiferie i Italien, og i starten var smitten højest i landets rigeste kommuner i Nordsjælland, Gentofte og på Frederiksberg. Så at skulle diskutere et smitteudbrud med en hasteforespørgsel til statsministeren her i salen er for os i Parti_G et usympatisk og desperat forsøg på at dreje en national sundhedskrise over på at tale om udlændingepolitik og udskamme en bydel, som gennem årene har skullet lægge ører til alverdens usaglige angreb. I stedet mener vi i Parti_G, at det, vi var vidne til for 2 uger siden med regeringens forslag om at indføre tvangstest og tvangsisolation uden at have det fornødne grundlag på plads, burde lede til, at vi i dag giver en undskyldning til borgerne i Vollsmose. Det ville være på sin plads, og så mener jeg også, at vi herinde fra Folketinget faktisk bør inspirere til og bakke op om den kæmpestore indsats, der er fra rigtig mange frivillige og lokale beboere, som har fået bugt med smitteudbruddet, og som har resulteret i rekordhøje tal for andelen, der lader sig teste. Følger man med, som jeg gør, i den offentlige facebookgruppe »#bedsttiltest Vollsmose«, kan man i øvrigt se talrige af frivillige, aktive mennesker, unge som ældre, der gør en ihærdig kampagne- og oplysningsindsats for at få endnu flere til at tage test – midt i en tid, hvor vi ser flere analyser om, at opbakningen til restriktionerne daler. Det er altså opmuntrende at se det arbejde og være vidne til det. Man kan selvfølgelig sige, at det også bare er det, vi forventer, men det er opmuntrende at se, ikke mindst fordi det er et vidnesbyrd om, at beboerdemokratiet og foreningslivet tager situationen alvorligt. For det er alvorligt, selv om mange christiansborgpolitikere har brugt opmærksomheden på at postulere det stik modsatte. Igen og igen er alle i Vollsmose boksebold for ignorante demagoger, og det vil jeg gerne undskylde for til alle jer, der følger med i denne debat. Alenlange politiske diskussioner om kulturelle forholds betydning for smittetrykket har sikkert samme effekt. For det har jo aldrig helt reelt handlet om at finde fordomsfrit frem til, hvorfor smitten har været høj. Tværtimod har positionerne allerede været tegnet op, længe før debatten opstod. Forskningsmæssigt har vi set beviser og evidens for, at det har en betydning, at man i Vollsmose bor cirka syv gange tættere end i resten af Odense. Det har en betydning, at man i almene boligbyggerier er fælles om vaskekældrene og legepladserne, og at mange mennesker tager fat i de samme dørhåndtag, der ikke gøres tilstrækkeligt rent, og bruger de samme gelændere. Og der er flere, der bor i bydelen, som har arbejde som frontpersonale som buschauffører, taxachauffører, rengøringsarbejdere, kassemedarbejdere m.fl., og der bor også mange unge og deslige. Og vi ved, at et højrisikoerhverv, hvor man har fysisk fremmøde, også spreder smitten mere. Men uagtet hvem der har ret i, hvorfor smitten er højere, burde vi faktisk være fælles om at have et svar på det høje smittetryk. Det burde være solidaritet og medfølelse. For helt ærligt: Der er ikke nogen mennesker, der ønsker at dø eller ligge syge med corona og sprede smitte videre til f.eks. deres bedsteforældre. Det er jo ikke sådan, at folk, der går rundt i Vollsmose, går rundt med et dødsønske. Det er vigtigt, at vi fortsat tester os, og det er vigtigt, hvis vi bliver smittet, at vi isolerer os, og at vi gør det til en vane at blive testet jævnligt og selvfølgelig holder os hjemme eller benytter isolationsfaciliteterne, hvis det er nødvendigt. Det skal vi fortsætte med. Men summa summarum: En undskyldning er på plads, synes jeg. Og så vil jeg til slut også sige en kæmpe tak til alle de frivillige og til dem, der står i fronten og har arbejdet under hele coronakrisen, og slutte af med, at vi bakker op om den vedtagelsestekst, SF har læst højt. **Spørger**: Tak. Jeg har igennem mange år i Folketinget øvet mig på ikke at blive provokeret, og det måtte jeg så også gøre under Parti_Gs ordførertale. Så jeg er ikke det mindste provokeret; jeg tager det helt stille og roligt. Men når Ordføreren taler om solidaritet, er det jo faktisk netop hovedemnet i dag – solidaritet, uanset om man bor i et indvandrerområde, en ghetto, som jo er det, sagen drejer sig om. Og der er altså mangel på solidaritet, i allerhøjeste grad. Og det er det, vi diskuterer. Man skal ikke holde sådan en fedtetale, synes jeg, for et bestemt vælgersegment. Og jeg må sige, at sådan opfattede jeg Parti_Gs ordførertale i allerhøjeste grad. Der er ikke udskrevet valg endnu, og det her er ikke Fælledparken, det er faktisk Folketingets talerstol, man står på. Jeg vil bare sige, at det er parallelsamfund, det drejer sig om. Der er en modstand generelt mod danske myndigheder. Der er en større lytning til imamerne end til de danske myndigheder. Og der er kulturelle, familiære og sociale forskelle. Det er det, det handler om. Og jeg ville sådan ønske, at alle partier kunne forholde sig til det – uden at have berøringsangst. For vi burde stå sammen i den her sag og sige, at der er problemer; det viser tallene i ghettoområderne. **Ordfører**: Tak for det. Det er godt, at vi er gode til ikke at lade os provokere. Jeg kunne også godt være blevet provokeret over det trekantsdrama om at få Spørgeren hen i sit parti, og at statsministeren bliver indkaldt til en hasteforespørgsel, er også noget, der kunne være provokerende. Det er faktisk alvorligt, at vi får løst det her problem. Når vi ser, at der hele tiden kommer en diskussion af det i forhold til kultur, uden at vi rent faktisk vil se på, hvad det er for et svar, vi finder, på at få løst det her problem, synes jeg, det er særlig bekymrende. Men det gælder jo ikke kun den her ene side af salen. Det er jo lige så meget også i forhold til regeringen. Jeg synes ikke, man har taget sit ansvar på sig i forhold til at lave indsatsen rettidigt og at lave det forebyggende stykke arbejde, som der skulle til. Vi ved, hvad for nogle tiltag der faktisk vil hjælpe, og det har man ikke gjort rettidigt. Og det synes jeg er et problem. **Spørger**: Jeg vil bare fortsætte: Der er også dårligere hygiejne. Bare se på de kiosker og restauranter med de mange sure smileys. Hygiejne er en meget, meget stor del af det her. Der er simpelt hen så mange beviser på, at det står helt galt til. Der er en ligegyldighed over for samfundet og samfundsmyndighederne, som man ikke lytter til eller respekterer. Altså, jeg ville bare så gerne have, at Ordføreren ikke bare borteliminerer det og siger, at der ikke er nogen problemer der. For det er det, jeg hører. Der er da gigantproblemer. Ja, det er der også andre steder, men forskellen er bare, at man primært retter sig efter de instruktioner, man får fra samfundet. Det gør vi os faktisk umage med. Men det gør man mange steder i ghettoerne stadig væk ikke. **Ordfører**: Jeg anerkender fuldstændig, at der er et problem. Jeg synes, at det, som vi desværre bare ser, er, at man åbenbart vil have en anden tilgang, når det drejer sig om Vollsmose, end når man ser det andre steder, hvor vi også har et problem. Derudover er jeg fuldstændig enig i forhold til det med rengøring. Det var forkert, at man sendte rengøringspersonalet hjem tidligt mange steder. Det er stadig et problem, at rengøring og hygiejne ikke bliver prioriteret højt nok. Pizzeriaer og spisesteder er én ting, men faktisk gælder det også kantinerne og spisestederne, mange af de steder, hvor folk spiser. Det er også et problem på deres arbejdspladser og på samme måde også, at de risikerer at blive udsat for smitte og ikke har adgang til værnemidler osv.
[110163] **Spørger**: Tak, og også herfra tak til ordføreren, både for et utrolig stærkt engagement på kulturens område og selvfølgelig for en rigtig fin ordførertale. Jeg tror, man må erkende – det står jo sådan set også i redegørelsen – at det primært er en faktabaseret fremstilling af, hvordan tingene er i dag. Det politiske take på det, altså hvor vi så skal hen, og hvordan vi tager de her udfordringer op, er jo den proces, vi er startet på nu. Så ja, måske står ikke alt nævnt her, men udfordringerne tror jeg vi er klar til tage. Jeg vil spørge ordføreren om lige præcis det her med den tredjedel, der ikke benytter sig af kulturtilbuddene. I min tale nævnte jeg i hvert fald tre veje at gå i forhold til børn og unge. Jeg kan mærke, at vi er fuldstændig enige om, hvordan vi får kulturen og kunsten tættere på dem, men der er også det med, at institutionerne skal række mere ud. Det gør man, men man kan gøre det mere og bedre. Det tredje, jeg nævnte, var det her med arbejdspladserne. Kan ordføreren se et perspektiv i at bruge det som en stærkere platform for kulturformidling? **Ordfører**: Jeg synes sådan set, at Spørgeren havde nogle rigtig fine forslag, vi kunne starte med at tage fat i helt konkret og komme i gang med nu, også i forhold til arbejdspladserne. Det synes jeg giver rigtig god mening. Jeg synes også, vi kunne overveje, om vi med den statsstøttestruktur, vi har, skulle prøve at levere nogle midler, der retter sig direkte mod det her. Måler vi kun på besøgstal, eller måler vi også på, om vi får fat i nogle af dem, der normalt ikke kommer ind på museerne? Eller finder vi ud af det, når de laver nogle af deres projekter? Om det er museer eller et teater, eller hvor søren det end er, måler vi så på, hvad det er for en effekt, det har, og bruger vi så det? Det gør vi jo ikke i dag, og det er et stort ønske for os, at vi begynder at bruge nogle af de erfaringer, vi har, med de projekter, vi tidligere har leveret på. Og så tror vi i virkeligheden også stærkt på, at hvis vi får alle børn og unge til både at udleve og opleve kunsten og kulturen helt fra tidlig start af, så vil det være så vigtig og naturlig en del for dem, også når de bliver ældre, at det kommer mere af sig selv. **Spørger**: Det er jeg helt enig med ordføreren i, og man kan jo sige, at vi måske skulle kigge på – det er også det, jeg hører ordføreren sige – om der nogle steder i vores tilskudssystemer skal være et stærkere incitament til, at man rækker ud til nye målgrupper eller ikkebrugere. Som Ordføreren også nævnte i sin tale, skulle man måske også kigge på, at det ikke kun er priser på adgang osv., der betyder noget for folk, men at bygningerne og det, at man føler sig velkommen, også har en stor betydning. **Ordfører**: Ja, det er der ingen tvivl om. Når man kommer ud og snakker med de mange forskellige kulturaktører, er der jo i virkeligheden rigtig mange af dem, der har masser af idéer og brænder for at gøre noget ekstra for børn og unge og for dem, der er socialt udsatte, altså dem, de ikke lige når. Det, der bare er problemet, er, hvis de har en økonomi, der er for stram; så skal de også ud og sørge for, at de har de ekstra indtægter, og det er altså ikke dem, der leverer de her indtægter. Så for at det her skal kunne bære, bliver vi også bare nødt til at sikre, at der er en eller anden form for grundlæggende bæredygtig økonomi, så de kan udøve det. Og jeg synes, vi skal arbejde med, at vi kan belønne dem mere for lige præcis det arbejde.
[97055] **Spørger**: Tak for det, formand. Jeg vil gerne følge op der, hvor Ordføreren slap, for det her er jo ret interessant. Ordføreren siger, at ordføreren har mere tillid til de jurister, der sidder i embedsværket, end ordføreren har til Højesteret. Det er ret bemærkelsesværdigt. Jeg synes faktisk, det er en rigtig god idé at lade det her prøve andre steder og få andre vurderinger af, om det her er rigtigt. Og når jeg synes det, er det jo, som ministeren sagde før, fordi reglerne blev indført for at begrænse tilstrømningen til Danmark. Hvis man erkender det, som ministeren jo også sagde tidligere, nemlig at det her er for at begrænse tilstrømningen, så må man jo også erkende, at det modsatte af at begrænse er, at det ikke bliver begrænset, altså at tilstrømningen fortsætter. Og derved vil der jo alt andet lige komme flere migranter hertil fra de muslimske lande, altså når man sænker antallet af år, der skal til, før man kan blive familiesammenført, end hvis man havde fastholdt de 3 år. **Ordfører**: Jeg mindes ikke, at jeg har sagt noget om, at jeg ikke har tillid til Højesteret. Jeg ved ikke, hvor det kom fra – det kom lidt ud af det blå efter min mening. Men det, jeg siger, er, at når der falder en dom ved Den Europæiske Menneskerettighedsdomstol og ministeren siger til sine jurister og til Justitsministeriets jurister, at nu kunne vi godt tænke os en vurdering af, hvordan vi efterlever den her dom, hvad skal man sige, til kanten eller på den strammest mulige måde, hvor vi kun lige imødekommer det, der fremgår af dommen, så har jeg fuldstændig tillid til, at den opgave løser de jurister, der sidder i ministerierne, til punkt og prikke ud fra deres faglighed. Og hvordan man så får blandet Højesteret ind i det, forstår jeg slet ikke, for de har slet ikke noget med den her sag at gøre. Det er ikke dem, man beder om at vurdere den slags; det er ministerierne, og sådan er det i alle sager, og det ved spørgeren naturligvis også godt. I forhold til tilstrømningsspørgsmålet er det helt afgørende jo, at i en situation, hvor vi ser et scenarie som det fra 2015 eller 2016, har man mulighed for igen at skrue det op til 3 år – altså for at sende et signal ud: Lad nu være med at søge til Danmark, for det er ikke et slaraffenland. **Spørger**: Når Højesteret er relevant, er det jo, fordi Højesteret allerede har taget stilling til det her. Højesteret har jo allerede taget stilling til det her – derfor er det relevant. Og det er muligt, at man vil kunne begrænse tilstrømningen, hvis vi står i en situation som den i 2015, men helt ærligt: Er det vitterlig det, Parti_A vil med Danmark, altså at vente, til vi igen står i en situation, som er så slem, og i mellemtiden – i mellemtiden – bøje af for en domstol af dommere, som aldrig mærker konsekvenserne af den politik, som bliver ført her i landet, hvor man stille og roligt afvikler danske værdier? **Ordfører**: Men det er jo ikke rigtigt, at Højesteret har taget stilling til den her dom. Altså, det er en dom, der er faldet for relativt kort tid siden, og som juristerne i ministerierne så naturligvis tager stilling til – ligesom de ville gøre med alle mulige andre domme – og giver os en vurdering af. Derudover synes jeg måske, at det muligvis er sådan lidt polemik. Jeg ved det ikke, men det her med at få det til at lyde, som om at lige det her lille hjørne af udlændingelovgivningen er det absolut mest afgørende i forhold til at begrænse tilstrømningen i tilfælde af en ny krise, køber jeg simpelt hen ikke. Det mest afgørende dér er bl.a. nødbremsen og nogle af alle de andre muligheder, vi har i værktøjskassen.
[88147] **Ukendt**: Det her forslag bliver begrundet med, at økologisk landbrug har været anset som en bæredygtig produktionsmetode, der kan medvirke til at opnå målet om at reducere de danske CO 2 -udledninger. Jeg er sådan set ikke enig i, at det er det, der i årevis har været begrundelsen for økologisk landbrug. Derimod har begrundelsen ofte været øget dyrevelfærd. Økologiske dyr får mere dagslys og frisk luft og har mere plads. En anden begrundelse har været, at økologiske landbrug bruger få sprøjtemidler og derfor sjældent har pesticidrester. Pesticidrester er i øvrigt også meget sjældne i konventionelt landbrug, for brugen af lovlige sprøjtemidler i Danmark er så velreguleret, at de ikke udgør nogen sundhedsmæssig risiko. Men i beslutningsforslaget står der også, at det er ud fra et ønske om at fremme fri konkurrence, så konventionelt og økologisk landbrug sidestilles og får samme konkurrencevilkår. Det er jeg som udgangspunkt enig i. Det skal være efterspørgslen, der styrer udbuddet, og som det er i dag, øges efterspørgslen efter økologi år for år. Sådan er det. I forhold til størrelsen på landbrugene får en økologisk landmand lidt mere i tilskud end en konventionel landmand. Det er korrekt. Men det er ikke så sort-hvidt, som at vi bare skal afskaffe økologistøtten, for en stor del af økologernes tilskud gives jo, på baggrund af at de bliver pålagt en række restriktioner i forhold til dyrkningen. Men så kan man også sige, at de konventionelle landmænd får tilskud målrettet efterafgrøder på grund af nogle krav om etablering af efterafgrøder. Så det er ikke så sort-hvidt. Vi skal passe på, at det ikke bliver sådan et enten-eller med konventionelt eller økologisk landbrug. Det skal være et både-og. Der skal være plads til det hele, og vi skal sørge for, at tingene følges ad. Udbuddet af økologiske varer skal følge den efterspørgsel, der er. Samtidig har vi jo også besluttet, at vi ville hjælpe det på vej. Det var vi med til som støtteparti for den tidligere regering, som den tidligere ordfører sagde, fordi der er nogle ting, vi også synes er vigtige. Så vi kan ikke støtte forslaget. **Ukendt**: Det er jeg da ked af at høre. Jeg synes da, det er helt rimeligt, at man også taler om dyrevelfærd og ikke kun klima. Der er jo mange elementer, der indgår i det her. Men ordføreren siger, at ordføreren og DF går ind for, at der skal være en fri og fair konkurrence. Hvorfor skal der så gives særlige tilskud til økologi? Det kan jo være markedsdrevet. Ordføreren siger, at produktionen skal følge med efterspørgslen, men det vil den jo automatisk gøre. Det vil så bare regulere sig i priserne. **Ordfører**: Det forsøgte jeg faktisk at sige i min tale. Det største beløb går til omlægningsstøtte. Samtidig får de konventionelle også nogle tilskud, som økologerne ikke får. Ting går op og ned. Nogle gange er svinepriserne rigtig gode, og det gavner de konventionelle landmænd. Sådan er verden nu engang indrettet. **Ukendt**: Men var det ikke bedre at lade markedet regulere det i stedet for at give en omlægningsstøtte? Så har økologerne jo også sværere ved at omlægge tilbage, hvis de ikke ønsker at fortsætte et økologisk landbrug. Så jeg forstår ikke, hvorfor det ikke bare kan foregå på frie markedsvilkår. Altså, det vil jo tilpasse sig efter den efterspørgsel, der er. **Spørger**: Det er så, fordi man de første år, man omlægger, ikke kan sælge det som økologiske varer. Derfor er der en økologistøtte, omlægningsstøtte, til det.
[92653] **Spørger**: Tak. Kan ministeren nævne 2-3 konkrete eksempler på kvinder, som er blevet nægtet at få job i ledelse eller bestyrelse, på grund af at de var kvinder? **Minister**: Umiddelbart ikke på stående fod. Og det kan jeg jo ikke i den forstand, at jeg ikke har kendskab til, hvad det er for nogle overvejelser, man i statslige institutioner eller private virksomheder går igennem, når man enten tilvælger eller fravælger kandidater. Jeg føler mig overbevist om, at langt de fleste forhåbentlig vælger ud fra kvalifikationer, men – og det er et væsentligt men – når vi kan se, at ledelsesposterne og bestyrelsesposterne i både erhvervsliv og i statslige institutioner kun er besat med 23,5 pct. kvinder, så tyder noget på, det er ikke hele forklaringen, men i hvert fald noget på, at der er nogle strukturelle udfordringer, når det kommer til kvinders lige muligheder for at besætte og blive valgt til ledelsesposter. **Spørger**: Jamen hvis man mener, at det er systemet, der gør det, må logikken så derved være, at der sker diskrimination i staten og kommunerne og også i ens egen regering, hvis det er således, at man nægter kvinder at få bestyrelsesposter og ledelsesposter. Jeg vil godt spørge om en anden ting: Hvad med Familieretshuset? Mener man der, at mænd og kvinder bliver behandlet lige og lige retfærdigt, eller mener man også, at der foregår en diskrimination der? **Minister**: Jamen jeg tror i virkeligheden, at svaret på begge de ting, som Spørgeren spørger ind til, ligger i noget strukturelt i vores samfund. Der er en strukturel forklaring på, hvorfor der er færre kvinder, der for nuværende ikke besætter ledelsesposter, og det er, fordi især barsel og lang barselsperiode ikke er karrierefremmende for mange kvinder og har ikke været det i mange år. Så er der spørgsmålet om Familieretshuset, og der er en af årsagerne til, tror jeg, at mange mænd oplever at blive behandlet uretfærdigt, og hvor vi også kan se i statistikkerne, at mænd har en mindre andel af den samlede omsorg med børnene i skilsmisser, at de ikke har taget en lige del af f.eks. barsel fra start af. De er heller ikke dem, der har taget barns første sygedag, og det er noget af det, der også bliver lagt til grund, når man vurderer konflikter i familierne.
[119617] **Spørger**: Ja, sikke en konkurrence! Egentlig sad jeg og tænkte på hr. Christian Rabjerg Madsens tale som ganske polemisk og egentlig også som en lille smule uværdig af en socialdemokrat, men fred være med det. Det, jeg egentlig gerne vil stille spørgsmål til, vedrører velfærd og skattelettelser. For nu gjorde ordføreren meget ud af, at der er mange ting, man ikke kan i Danmark, og at det er vigtigt at være ansvarlig. Jeg lyttede også til statsministerens tale og var faktisk enig i meget af det, statsministeren sagde, bl.a. det her med forråelsen af det danske samfund, og at vi er nødt til at gøre noget mere, gribe mere ind. Og måske er det noget af det, vi skal diskutere, i stedet for at bruge penge på meget andet. I SF er vi sådan set villige til at sætte penge af til den diskussion. Vi er også villige til at sætte penge af til børnekræftafdelingen på Riget, som lige nu har masser af skimmelsvamp, hvilket jeg kan forstå at sundhedsministeren mener de selv må fikse. Vi er sådan set villige til at kigge på, at de ældre ude i kommunerne får en mere værdig ældrepleje. Det har vi penge til i det danske samfund, men der er jo tale om en prioritering. Man kan ikke både lave skattelettelser og lave velfærd. Hvad vil Parti_A? **Ordfører**: Jeg tror, at det nok er i forbindelse med den sidste del af spørgsmålet, at vejene skiller. For den nuværende regering har jo bevist, at vi kan investere meget, meget betydeligt i vores velfærdssamfund. Vi bruger sådan set flere penge i den nuværende midterregering på vores velfærdssamfund, end vi brugte, da det var en ren S-ledet regering med SF som støtteparti. Så vi har bevist, at hvis man fører en ansvarlig økonomisk politik, at hvis man har modet til også at gennemføre reformer, når de er upopulære, så har man faktisk mulighed for at bruge en meget, meget betydelig del af råderummet på at løfte vores velfærdssamfund lige præcis på de områder – på sundhedsområdet og i forhold til bekæmpelsen af bander – som Spørgeren taler om. Samtidig har vi set nogle danskere, som har fået udhulet deres købekraft; som har oplevet, at pengene er mindre værd, når de kommer ned og handler ind, på grund af meget betydelige prisstigninger. Der har vi sat ind på to måder. Vi har fået styr på prisstigningerne, og vi har styrket danskernes købekraft, bl.a. med skattelettelser, primært i bunden til de mennesker, der går på arbejde. Det kan jeg meget, meget nemt som socialdemokrat stå på mål for. **Spørger**: Nu sagde ordføreren jo meget polemisk, at alle andre partier i Folketinget ikke var ansvarlige; det var jo nærmest kun regeringen, der var det. Men det handler jo om prioriteringer. Jeg anerkender, at jeg er uenig med Ordføreren, når han vil lave skattelettelser, men han er så også villig til at få noget mindre velfærd. Jeg vil ikke lave skattelettelser, jeg vil lave noget mere velfærd. Begge dele er jo ansvarligt. Man kan så være uenig i det. Og jeg synes faktisk, at det er en bedre måde at diskutere politik på. Grundlæggende handler det jo om en prioritering. Og vil Parti_A endnu en gang her inden for det næste år prioritere skattelettelser frem for velfærd? **Ordfører**: Jeg synes, at SF er et eksempel på et parti, der på lange stræk tager ansvar – i forbindelse med en forsvarsaftale, grønne aftaler og aftaler om velfærd. Det har jeg intet problem med på talerstolen at anerkende SF for, men jeg føler mig også kaldet til meget klart at sige, at der er nogle reformer, der er fundamentet for, at vi kan have et velfærdssamfund i fremtiden, eksempelvis velfærdsaftalen. Og der synes jeg, at det er på sin plads at kritisere SF. Det mener jeg der må være plads til. Så vil jeg bare love, at regeringen vil fortsætte en kurs, hvor vi vil bruge betydelige midler på at investere i velfærdssamfundet – også flere penge, end vi brugte, da SF var støtteparti.
[117973] **Minister**: Mange tak for det, formand, og tak for ordet. Tak for de mange bemærkninger til lovforslaget. Som det er sagt tidligere, står vi med et lovforslag med to formål, nemlig for det første at udmønte en del af aftalen om etablering af en grøn fond. Det fremgår bl.a. af aftalen, at regeringen skal sikre, at indbetalinger til aldersopsparing friholdes fra beregning af en række sociale ydelser. Det er nemlig en forudsætning for, at aldersopsparinger kan anvendes i et større omfang. For det andet er formålet at ændre reglerne om, hvilke indtægter der indgår i det personretlige begreb indtægt ved personligt arbejde. Der er tale om en opfølgning på den lempeligere modregning i social pension, som Folketinget tidligere har vedtaget. Årsagen til, at de to dele er fremsat som et samlet forslag, er, at begge dele bl.a. handler om beregning af sociale pensioner, og derfor er der en teknisk afhængighed mellem de to dele. Men som Parti_Gs ordfører også tidligere har været inde på, deler vi selvfølgelig lovforslaget op, når der er en efterspørgsel efter det. Men der er en teknisk grund til, at de oprindelig blev fremsat sammen. Lad mig først uddybe den del af lovforslaget, der handler om den grønne fond og større anvendelse af aldersopsparingerne. Med aftalen blev det besluttet at finansiere den grønne fond ved at hæve lofterne for, hvor meget man må indbetale til en aldersopsparing. Det skønnes at kunne medføre et skatteprovenu på ca. 1,5 mia. kr. i 2024 og over 3 mia. kr. i 2025. Formålet med det her lovforslag er at muliggøre, at aldersopsparing anvendes mere, så det forventede skatteprovenu kan opnås. Med lovforslaget indføres et fradrag for indbetalinger til aldersopsparinger fra indkomstafhængige ydelser, for det er en forudsætning for, at pensionsselskaberne i højere grad kan anvende aldersopsparinger, og det har pensionsbranchen også selv efterspurgt. Indbetalingerne til en aldersopsparing kan i dag påvirke beregningen af en række sociale ydelser, og det har vanskeliggjort pensionsselskabernes brug af aldersopsparinger som greb. Pensionsselskaberne kan nemlig ikke automatisk anvende aldersopsparinger, fordi der er en risiko for, at det kan påvirke beregningen af den enkelte kundes, kundens partners eller øvrige husstands sociale ydelser. Konkret indebærer lovforslaget, at indbetalinger til aldersforsikring, aldersopsparing og supplerende engangssum skal medføre fradrag i indkomstgrundlaget, når indkomstregulerede sociale ydelser beregnes. Forslaget gælder for indkomstregulerede ydelser på Beskæftigelsesministeriets, Uddannelses- og Forskningsministeriets, Børne- og Undervisningsministeriets samt Skatteministeriets områder. Fradraget gives for de samlede indbetalinger til aldersopsparinger, når den enkelte ydelse efterreguleres på baggrund af årsopgørelsen. Dermed kan pensionsselskaberne i langt højere grad anvende aldersopsparinger, uden at det får konsekvenser for deres kunder i form af et utilsigtet tilbagebetalingskrav for sociale ydelser. Det vil både bidrage til at forenkle og udbrede aldersopsparinger. Anden del af lovforslaget handler om modregning i social pension. Et bredt flertal i Folketingets partier har lempet modregningsreglerne for arbejdsindkomst for både pensionister og deres partnere, så det bliver mere attraktivt at tage en ekstra tørn på arbejdsmarkedet. Det blev skønnet, at det vil påvirke omkring 130.000 personer. I forbindelse med udmøntningen blev der taget udgangspunkt i et allerede anvendt begreb i pensionslovgivningen, nemlig indtægt ved personligt arbejde. Indtægt ved personligt arbejde er et bredere begreb end det, man umiddelbart forstår ved arbejdsindtægt. Når man alligevel valgte at bruge den definition, var det for at anvende et eksisterende begreb i pensionsloven for at undgå unødig kompleksitet. Ironien er så, at det i implementeringen har vist sig, at det er utrolig svært at understøtte digitalt. Det skyldes primært, at indtægt ved personligt arbejde ikke er klart og tydeligt defineret. Konkret har det derfor ikke været muligt automatisk at udskille alle de forskellige indkomsttyper via Skatteforvaltningen systemer, så de kan indgå direkte i Udbetaling Danmarks it-systemer. Som jeg orienterede Beskæftigelsesudvalget om i oktober sidste år, håndterer Udbetaling Danmark aktuelt lovgivningen fra 1. januar 2023 ved selvbetjening, en midlertidig selvbetjeningsløsning på www.borger.dk. Det er ikke en permanent løsning. Der er rigtig mange borgere, der er usikre på, hvordan de kan få de fradrag, de har krav på. I både 2023 og 2024 har Udbetaling Danmarks sendt ca. 39.000 breve ud til borgere, og af dem ringede 15.000 ind for at få hjælp til at forstå, hvad de skal gøre. Det er ikke holdbart. Jeg mener, at vi med lovforslaget har fundet en brugbar løsning, som jeg håber at folk kan se sig selv i. For at sikre, at alt kan køre digitalt, lægges der op til fra 1. januar 2025 at anvende det skatteretlige begreb arbejdsmarkedsbidragspligtig indkomst. Det betyder, at indkomster, der  er arbejdsmarkedsbidragspligtige, ikke vil medføre modregning. Langt størstedelen af de 1,4 millioner pensionister vil ikke opleve, at der sker en ændring i deres pensionsydelse. Det skyldes, at indtægt ved personligt arbejde først og fremmest er lønindkomst, og de er jo arbejdsmarkedsbidragspligtige. Men den foreslåede ændring vil betyde, at de indkomsttyper, der efter nuværende praksis betragtes som indtægt ved personligt arbejde, men ikke er arbejdsmarkedsbidragspligtige, igen skal indgå i beregningen af den sociale pension. Det er bl.a. visse offentlige ydelser som f.eks. efterløn, dagpenge og sygedagpenge. Med det her ruller vi det så at sige tilbage til før lovændringerne fra 2023 for den gruppe. Konsekvensen er dog, at der er pensionister, som midlertidigt ikke er blevet modregnet i 2023 og 2024, som igen vil blive modregnet. Som hidtil kan folkepensionisten og dennes partner have en vis samlet indkomst, inden pensionstillægget sættes ned. Det ændres der ikke ved. Det vil derfor kun være i tilfælde, hvor fradragsgrænsen er nået, at pensionstillægget potentielt sættes ned. Pensionister, der selv arbejder, eller hvis partner fortsat arbejder, vil helt i tråd med intentionen med den politiske aftale, der blev indgået, fortsat ikke blive modregnet i deres pensionsydelse. For mig er det centralt at holde fast i, at pensionsberegningen i Udbetaling Danmark er automatiseret og sker på baggrund af Skatteforvaltningens systemer, for det betyder, at borgere som udgangspunkt ikke selv skal korrigere i Udbetaling Danmarks oplysninger om deres indkomstforhold. Den nuværende forvirring og utryghed mener jeg ikke at nogen er tjent med. Samlet set er der tale om et todelt lovforslag, der både skal understøtte udbredelsen af aldersopsparinger og sikre, at modregningen i pension som følge af arbejdsindkomst kan systemunderstøttes. Som nævnt indledningsvis vil regeringen stille et ændringsforslag til det fremsatte lovforslag, med henblik på at det splittes op i to nye, selvstændige lovforslag. Jeg håber, at lovforslagene kan opnå opbakning i Folketinget. Tak til de ordførere, der allerede har tilkendegivet det. Afslutningsvis vil jeg gerne takke partierne for behandlingen af lovforslaget. Tak for ordet. **Spørger**: Tak for det. Jeg vil gerne spørge ministeren om rimeligheden af, at man bliver ramt af principperne bag gensidig forsørgerpligt, hvis man bliver syg og kommer på sygedagpenge, eller hvis man venter en lille ny og partneren er på barselsdagpenge. Det er måske ikke der, hvor man bliver mest overvældet af, hvor langt pengene rækker. Det er i hvert fald det, som jeg hører fra dem, som har prøvet at være på det. Det gælder også syge mennesker, som er i et fleksjob. Alene det, at det er forskelligt, alt efter om du er på den nye ordning eller den gamle ordning – er det hensigtsmæssigt? **Minister**: Jeg synes, at det var gode aftaler, der blev lavet om at fjerne gensidig forsørgerpligt i de aftaler, som Parti_G også selv har været med til, og som min forgænger har forhandlet. Det, vi står med her, er aftalen om, om du – hvis du i dine seniorår bliver ved med at arbejde – så bliver modregnet. Jeg medgiver til fulde, at det har været et bombet forløb. Det er bestemt ikke efterstræbelsesværdigt, at det er sådan her, vi skal gøre det – at jeg kommer tilbage og ændrer noget, vi lige har vedtaget. Men jeg synes, at intentionen med den aftale, vi lavede med hinanden, nemlig at man ikke bliver modregnet, hvis man arbejder ved siden af sin pension, står fuldstændig intakt. **Spørger**: Det synes jeg faktisk var et rigtig spændende svar, for det gør, at jeg nu kan se helt klart, hvad det her er. Problemet, som jeg ser det, er, at vi nu på grund af nogle standarder og noget digitalisering og nogle krav fra det underlægger os, hvordan vi skal definere indkomst. Det synes jeg faktisk er et problem. Det er noget, der kan få vidtrækkende konsekvenser. Hvad får det for nogle konsekvenser for barselsdagpenge, sygedagpenge og de her forskellige dele? Hvilke konsekvenser får det? Der laver vi definitionen ud fra, hvad der passer i Skatteforvaltningens system. Kan ministeren ikke godt se, at det er et problem? **Minister**: Men det handler jo primært om, at hvis du er blevet pensionist og vil fortsætte med at arbejde, skal du så modregnes for din ekstra arbejdsindtægt? Det er det, vi med det her slår fast at du fortsat ikke skal. Det har vi vedtaget i fællesskab, og det står ved magt.
[95923] **Spørger**: Jeg har jo set ordføreren på alle mulige udvalgsmøder, men jeg kan også se, at ordføreren tilsyneladende ikke har hørt efter de svar, der kom på udvalgsmøderne, for hun bliver ved med at gentage de samme totale misforståelser, hvor hun blander Molslaboratoriet ind i noget, som ikke har noget som helst med sagen at gøre. Morten D.D. Hansen er ikke ansat i Naturstyrelsen. Nej, der er sket en forfærdelig ting med dyrene på Naturstyrelsens arealer i Mols Bjerge, og det må ikke ske igen. Det skete under de nuværende regler, og det, vi gør, er 1) at sidestille græssende kvæg med græssende heste af robuste racer, så de skal tilses jævnligt – sådan er det allerede nu – og 2) at sikre, at der ikke kommer for meget menneskelig indgriben i de har de dyrs liv, så de skal tilses på flokniveau. Har ordføreren overhovedet fanget det? **Ordfører**: Tak. Det tror jeg nok jeg har. Jeg har jo faktisk også, som Spørgeren måske ved, været oppe at besøge både Naturstyrelsen og Molslaboratoriet, så jeg tror faktisk, at jeg efterhånden ved en del om det her emne, som interesserer mig meget. Vi ved alle sammen, hvad der er sket på Naturstyrelsens arealer, og jeg har den holdning, at det ikke må ske igen. Jeg har talt med de folk, og de er meget, meget ærgerlige og skamfulde over det, der er sket. De var meget flove, da jeg var deroppe. Jeg fornemmer ikke helt det samme hos Molslaboratoriet, må jeg så sige, og der har man jo fjernet rigtig mange dyr fra bestanden – som jeg sagde, var det 15 heste og 27 stykker kvæg – for ellers ville de have ligget og været døde. Altså, det er jo det, der er sandheden, Spørgeren – det er det, man har gjort. Så jeg har ikke respekt for den måde, man gør det på. **Spørger**: Jamen det er jo ikke bare flovt. Det er efter alt at dømme ulovligt, og det er i hvert fald politianmeldt. Og det er jo helt uden for rimelighedens grænser. Det er det, man er nødt til at forholde sig til. Det, jeg synes er mærkeligt, er, at ordføreren ikke forholder sig til, at dyrenes naturlige behov jo skal dækkes ude i naturnationalparkerne, hvor der ikke skal være flere dyr, end der er fødegrundlag til hele året. Og skulle der derfor komme en isvinter eller tørke om sommeren, så tager man nogle dyr ud. Det er overhovedet ikke meningen, at de skal sulte. **Ordfører**: Men man har jo ikke taget dem ud, før de var så udmagrede, at de skulle tages ud. Og til det der med, at det er ren natur, vil jeg sige: Jo jo, men så hegner man lige naturen ind. Jeg har svært ved at få det til at hænge sammen. Og lad mig sige en ting, Spørgeren. Da jeg var oppe at besøge Molslaboratoriet, gik jeg forbi den hest, som der har været meget tale om, som havde en gps, der sad fast rundt om hovedet og ikke om halsen. Jeg påtalte det og fik at vide, at det var, fordi der er forskel på hestenes huld om sommeren og om vinteren, hvor den enten taber noget eller får noget mere, så den ville glide på plads af sig selv. Et par dage efter kom der en dyrlæge og bedøvede dyret og fjernede den, og hesten havde det her berømte sår. Jeg blev simpelt hen bundet en historie på ærmet, og sådan noget vil jeg ikke finde mig i som politiker, når jeg kommer op og besøger et sted. Det beviser jo klart, at man kører fuldstændig efter biodiversiteten, og at man ikke bekymrer sig om dyrene, og det er utrolig skuffende.
[101129] **Spørger**: Ordføreren undrer sig over, at han bliver spurgt til så mange ting vedrørende islam og muslimer osv., men jeg har da for 4 dage siden modtaget en ramadansang fra Ordføreren. Den er godt nok udsendt den 1. april, men jeg tror ikke, det var en aprilsnar. Når Ordføreren på den måde udsender sådan en ramadansang, ovenikøbet til en postkasse, jeg ikke engang vidste fandtes, nemlig en, der hedder alle i Folketinget, undrer det så i det lys Ordføreren, at han også bliver taget som repræsentant for islam og ramadanen? **Ukendt**: Jeg tænker bare: Hr. Bertel Haarder udsender også en julesang hvert evig eneste år, men jeg har aldrig hørt hr. Bertel Haarder få stillet spørgsmål til hans syn på kristendommen her på Folketingets talerstol. Jeg har i hvert fald ikke hørt det. Jeg siger bare, venner, at jeg tror, at folk bemærker det derude, og jeg tror i virkeligheden, det bekræfter den politiske kamp, som jeg tit forsøger at italesætte her. Du møder bare den forskelsbehandling og diskrimination, uanset hvilket lag du befinder dig i, om det er ude i samfundet, eller om det er her i Folketinget. Der er bare et andet syn på en, når man er brun eller muslim, og det synes jeg kommer meget fint til udtryk her i Folketingssalen i dag. Det var ikke det, det skulle handle om i dag, men pludselig kom det til at handle om det. **Ukendt**: Jeg har selv haft det privilegium at diskutere kristendom med hr. Bertel Haarder og gjort det her i Folketingssalen, så jeg kan ikke genkende det, Taleren siger. Jeg kender til gengæld ikke nogen, der går så meget op i race, racisme og forskelsbehandling som Taleren. Det tror jeg at enhver Google- eller Infomediasøgning vil bekræfte. Kan Taleren godt forstå, at når man selv taler så meget om det spørgsmål, jamen så er det også det, der naturligt påkalder sig interesse? Og mit egentlige spørgsmål er: Er det egentlig noget, der ærgrer Taleren så meget, for er det ikke netop interessen for den specifikke gruppe, Taleren forsøger at leve af, ved at man bliver et egentligt muslimsk parti eller indvandrerparti? **Ukendt**: Jamen se igen: Her skærer man bare det hele over en kam. Jeg taler om minoriteter og muslimer. Jeg taler ikke om islam. Taleren  vil sjældent høre mig tale om islam. Det taler jeg ikke om. Vil Taleren tale om islam, må han have fat i en imam. Jeg taler om den undertrykkelse, som bl.a. DF har stået i spidsen for i 20-25 år, af vores muslimske minoriteter, af andre minoriteter. Det er det, som jeg taler om her fra talerstolen. Det andet er kun noget, der fylder hos DF.
[86843] **Ukendt**: Tak, hr. formand. Jeg tror, at vi i forhold til det her lovforslag har det lidt ligesom bl.a. Parti_B, der har udtrykt, at der er nogle dele i det, som de er positive over for. Vi synes, det er fint med den del, hvor SIRI kan gå ind og udøve bedre kontrol i forhold til folk, der bl.a. er her på tvivlsomme eller falske arbejdsgrundlag. Vi vil også gerne sikre, at der er ordentlige arbejdsvilkår. Det synes vi jo er rigtig, rigtig fint, men som det er blevet påpeget allerede af flere fra den her talerstol i dag, blander man forskellige ting sammen. Når Taleren fra Parti_A siger: Jamen det her skal jo ikke gå ind at ramme virksomheder, som har rent mel i posen – jamen så er det faktisk det, det her forslag gør, bl.a. i forhold til delen med et kontokrav – det skaber mere bureaukrati. Og hvis man kigger på, hvad det præcis er, man vil have ud af det, vil man se, at Skattestyrelsen tidligere i et svar til Skatteudvalget har sagt, at når man kigger på bankkontokravet, er det ikke noget, der styrker skattegrundlaget og heller ikke i væsentligt omfang styrker skattekontrollen. Så den del forstår vi simpelt hen ikke hvorfor er nødvendig. Vi vil gerne kigge på også at dele det her lovforslag. Det håber vi ministeren og et flertal vil bakke op om. Hvis det ikke er muligt, vil vi se på, om vi kan få lidt fornuft ind i det her i forhold til måske at rykke grænsen fra 90 dage til 180, 360 dage eller indtænke det, som jeg tror jeg nævnte, da ordføreren fra Parti_A var på talerstolen, nemlig at der allerede er en ordning for certificerede virksomheder, jeg tror, det er omkring 400, som ofte har udenlandsk arbejdskraft, der kommer til Danmark på kortere kontrakter, og måske man kunne tage dem. Jeg ser ikke nogen årsag til at være så firkantet og sige, at nu laver vi regler, som decideret rammer virksomheder, som har rent mel i posen, for at bruge hr. Rasmus Stoklunds udtryk. Så vi vil gerne vente til behandlingen af det her lovforslag i udvalget, før vi stiller os endelig klar til, om vi stemmer ja eller nej, og vi vil i hvert fald som første skridt foreslå en opdeling. Tak. **Ukendt**: Tak for det. Jeg har et konkret spørgsmål til ordføreren. Vi har jo set problemer med, at modtageren ikke selv har mulighed for at styre sin egen lønkonto. Vi har set problemer med, at man ikke får udbetalt det, som står på et eller andet papir man efterfølgende skulle få udbetalt i løn. Det er jo nogle af de problemer, vi prøver at løse med det her. Det synes ordføreren er bureaukratisk. Hvad vil ordføreren så gøre i stedet for for at løse det her problem? **Ukendt**: Som jeg sagde i min ordførertale, er Skattestyrelsen jo selv gået ind og har sagt, at det her ikke vil øge skattekontrollen. Det synes jeg egentlig er meget, meget klart. Så for mig er det ikke der, problemstillingen ligger. Problemstillingen ligger i de mange eksempler, som vi bl.a. også har haft i medierne. Det er jo nu engang sådan, at skat bliver fratrukket ens løn, inden man modtager den, så om man modtager den på den ene konto eller den anden tror jeg ikke vil gøre nogen forskel. Jeg synes, at vi skal kigge nærmere på noget, for der er jo gode dele i det her lovforslag i forhold til SIRI og øget kontrol, og det er der, vi skal sætte ind. Det er jo det, vi gerne vil støtte op om, og det er derfor, at vi også gerne vil dele det her lovforslag. **Ukendt**: Tak for det. Det er også noget, som vi har stået op for i lang tid, så jeg er glad for, at ordføreren vil bakke op om den del. Det ændrer jo bare ikke ved den manglende mulighed for at kunne følge op på det, når der ikke er en dansk bankkonto. Tænker ordføreren, at det er mindre vigtigt, eller hvad tænker ordføreren der skal gøres? Er det øget skattekontrol, ordføreren så mener er løsningen, eller hvad er svaret fra ordføreren? **Ukendt**: Nu vil jeg nødig gentage mig selv, men som sagt er der dele i de her, bl.a. i forhold til SIRI, som jeg tror vil løse en del af de problemstillinger, som er derude. Men at gå ud og lave en fuldstændig de facto, firkantet regel , der siger, at i 90 dage skal man have en dansk bankkonto, vil ramme mange virksomheder så skævt, uden at det reelt vil løse den problemstilling, som jeg tror ordføreren også selv gerne vil løse.
[116252] **Minister**: Tak for ordet. Jeg sidder nede på min plads og tænker på en miniserie fra TV 2, der hedder »Balladen om kolonihaven«. Den handler om nabokonflikter i en nordjysk kolonihaveforening mellem den gamle garde på den ene side, der ønsker pæne haver, socialt samvær over hækken og en dåsebajer i solen, og så de nye unge i kolonihaven; de har ikke travlt med lugejernet, de har ikke tid til at deltage i den fælles arbejdsdag, og de vil egentlig hellere være sammen med børnene end med bajerne. Det skaber konflikt i kolonihaven, mistillid, manglende forståelse, gråd, bristede drømme og nedbrudte fællesskaber. Jeg voksede ikke selv op i sådan en kolonihave. Jeg voksede op i et almennyttigt boligområde i Aarhus med min bror og min mor, og vi var fattige. Jeg kunne åbne køleskabet. Jeg kunne tydeligt se, om vi var først eller sidst på måneden – det var kartoffelkuren i 1980'erne. Det kan lyde som en frygtelig hård barndom, men sådan oplevede jeg det faktisk ikke. Tværtimod var det en god barndom: en god børnehave, stort kuglerum, fireværelseslejlighed og fastelavn under vaskehuset. Der var Lone, der hjalp mig med bogstaverne i skolen, der var Jørn, der hjalp mig med de fire regnearter, og der var Chris, der stod mellem keglerne i al slags vejr og overbeviste mig og de andre spillere om, at vi skulle ende på landsholdet en dag. Jeg havde en avisrute og en læreplads. Det var en god barndom. Jeg er ligesom hundredtusinder af andre børn i Danmark vokset op med nogle meget stærke velfærdsinstitutioner i et land, hvor familier med overskud løfter børn fra familier med underskud igennem et progressivt skattesystem og frivilligt engagement. Jeg er selv dybt bevidst om, at mit eget liv havde været meget anderledes, hvis jeg var vokset op i et land, hvor man ikke har den samhørighed, og hvor enhver må sejle sin egen sø. Men noget i Danmark er under forandring, og jeg er sikker på, at mange af os fornemmer det, ikke kun i den nordjyske kolonihave. Der er små tegn i hverdagen. Der var engang, hvor aftenens tv-avis var rammen om en fælles samtale næste dag over madpakkerne, men public service er jo ikke, hvad det har været. Færre abonnerer på avis. I stedet sikrer algoritmer bag sociale medier, at vi hver især præsenteres for en nyhedsdækning, der matcher vores egne interesser og synspunkter. Det kaldes ekkokamre, og det polariserer. Så taler nogle om salonerne i København, andre taler nedladende om Udkantsdanmark, og vi har sværere og sværere ved at se verden fra de andres perspektiv. I de største byer er der nogle, der har tjent millioner alene på at eje et hus; andre steder i landet står der til salg-skilte i indkørslerne. Nogle steder kan den grønne omstilling ikke gå hurtigt nok; andre steder frygter man en CO 2 -afgift på landbruget. Nogle steder står man med integrationen helt tæt inde på kroppen; andre steder er kulturmødet stadig en eksotisk og akademisk diskussion. For nogle måneder siden kontaktede en bekymret borger Syd- og Sønderjyllands Politi. Han havde set en gruppe udlændinge på landevejen og blev mindet om, dengang de syriske flygtninge gik på motorvejen. Var asylkrisen startet igen? Politiet sendte hurtigt en hundepatrulje og konstaterede, at det blot var en skoleklasse fra Københavns nordvestkvarter; de var faret vild på Vesterhavsvej. Se, skolebørnene vokser jo alle sammen op i Danmark, men hvilken del af Danmark? Det er snart 100 år siden, at Mads Skjern kom til Korsbæk. Vi skal ikke skrue tiden tilbage; alting var ikke bedre i gamle dage. Men vi skal være opmærksomme på de sprækker, der viser sig i samfundet, og passe på, at de ikke udvikler sig til kløfter. Vi skal ikke ende som i Trumps USA, det brexitsplittede England, gadekampenes Frankrig eller kolonihaveforeningen i Aalborg Øst. Det er steder med splittelse, mistillid, mistillid til institutioner og til hinanden. Det er folk, der taler forbi hinanden, det er politik, der handler om at vinde over de andre. Og det er en offentlighed, der er præget af polariserende medier og kulturliv. Når sprækker bliver til kløfter, mister vi helt forståelsen for, hvordan de andre lever, og så mister vi også fornemmelsen for, hvad de mener, når de siger noget, og det er farligt for folkestyret. Jeg læste for nylig, at mere end halvdelen af befolkningen har fået mindre tillid til samfundsbærende institutioner. I sådan et samfund kan populisme og splittelse hurtigt ødelægge den tillid, som det har taget generationer før os at bygge op. Og jeg vil gentage: Vi skal ikke blive nostalgiske; Korsbæk er væk, heldigvis. Vi skal passe på med at romantisere fortiden. Det handler om at se fremad og omhyggeligt at overveje, hvordan vi bygger et moderne fællesskab i Danmark i en tid, hvor der er migration, sociale medier, generationskløfter og digitalisering. Jeg tror selv, at foreningslivet har meget at byde på, at kunst og kultur har meget at byde på, og at public service har meget at byde på, men jeg tror ikke, at der er noget, der har større betydning end folkeskolen. Ingen anden samfundsinstitution har så stort et potentiale for at skabe et fælles grundlag for befolkningen, altså et sted, hvorfra den fælles samtale kan starte. Jeg troede i mange år selv, at det hed folkeskolen, fordi det var en skole for folket. Det var først sent, at jeg opdagede, at begrebet egentlig har en dobbeltbetydning: Det er ikke kun folkets skole; det er også den skole, der skaber folket. Det enkelte barn dannes, når læreren træder ind i lokalet, men det gør befolkningen jo også. I middelalderen var det kirken, der holdt skole med katekismus og fadervor. Børnene skulle opdrages som et kristent folk under Gud og konge. Så tabte vi nogle krige til preusserne, og så skulle skolen indad vinde, hvad militæret havde tabt. Så fik vi retstavning, danmarkshistorie, højskolesangbog, Grundtvig og dansk sprog i stedet for latin. Nu skulle børnene opdrages som danskere i ny nationalstat. Det gik fint, lige indtil tyskerne startede endnu en verdenskrig, der endte i holocaust. »Aldrig igen«, sagde man bagefter og besluttede, at nu skulle skolen opdrage børnene som demokrater, og en af de fremmeste fortalere for det var Hal Koch, som SF's ordfører nævnte i sin tale. Så smed man spanskrøret væk og mødte børnene som selvstændige borgere med elevråd og kage i klassens time, og det gik fint, indtil jeg selv kom i 4. klasse i starten af 1990'erne og der pludselig landede en international undersøgelse, som sagde, at vi var rigtig gode til at sidde i rundkreds, men at vi ikke var bedre til at læse, skrive og regne end vores jævnaldrende i eksotiske lande langt, langt væk. Så begyndte vi derfra at måle og veje, hvad børnene havde lært, og så handlede det hverken om at opdrage børnene som kristne, som danskere eller som demokrater. Nu var det vigtigste, at vi blev klogere end kineserne, og sådan har det nok været lige siden. Nogle har kritisk kaldt det for konkurrencestatens skole. Men uanset tidens pædagogiske og ideologiske modeluner er det først og fremmest folkeskolen: Det er en skole for folket, der skaber folket. Jeg er trods kritik, bøvl og ballade grundlæggende optimist på folkeskolens vegne, for hvert år til august træder der en ny årgang ind over dørtrinnet, og så møder de H.C. Andersen, måske Newton, modstandsbevægelsen, primtal – jeg elsker primtal – og hvert år til juni træder der en ny generation ud over dørtrinnet og ud i den danske kolonihave, fortrolig med dansk kultur og med forståelse for andre lande og kulturer og for menneskets samspil med naturen, som der så smukt står i formålsparagraffen. Et folk, der på den her måde opdrages med respekt for demokrati og videnskab og med nysgerrighed og forståelse for andre, ender ikke i splittelse. Det er sådan en kolonihave, der kan holde sammen. Så jeg er optimist, men fordi tendenserne i tiden har en tendens til at splitte os, er der behov for at besinde sig mere på det, som samler os. Når jeg i dag har valgt at tage udgangspunkt i en tv-serie om kolonihaven, er det, fordi jeg mener, at det er nødvendigt at flyve lidt op i helikopteren og huske folkeskolens centrale rolle i at samle os og dens mulighed for at bygge bro over de sprækker, der ellers risikerer at udvikle sig til kløfter i samfundet. Det handler alt sammen om at realisere, hvad det er, der står i formålsparagraffen, ikke kun for skolens skyld, men for samfundets skyld, i erkendelse af at selv om vi lever i et land med 2.500 broer, lever vi også i en tid, hvor der er behov for at bygge flere. Vi lever i en tid, hvor det vigtigste ikke mere er at være klogere end kineserne; det vigtigste er at være nysgerrig på naturen, på videnskaben og på hinanden og at være solidt rodfæstet i sin egen kultur som forudsætning for at kunne forstå de andre. Det kan man holde meget lange taler om. Det er det, jeg er i gang med. Man kan også sige det lidt kortere. Man kan bare forklare, hvem der betaler prisen, hvis fællesskaberne braser sammen; hvis fodboldklubben pakker keglerne væk og lukker ned, fordi ingen vil være frivillige trænere; hvis halvdelen af et lokalområde giver op over for folkeskolen og i stedet for vælger den private; eller hvis det almennyttige boligområde udvikler sig til et udsat boligområde. Jeg ved godt, hvem der taber. Det gør de børn, der vokser op i en forstad med tomme køleskabe. Det er derfor, jeg ønsker en styrkelse af folkeskolen, og det er en af årsagerne til, at skolevalget er så godt, så vigtigt og så afgørende. Jeg er så glad for, at det er blevet en del af den danske folkeskoles årshjul, og skolevalget har min varmeste opbakning som et sted, hvor meningerne brydes, og et sted, hvor vi lærer at forstå hinanden og se på et emne fra de andres synspunkt – fra det punkt, hvorfra de ser. Derfor er jeg også glad for, at vi i dag har brugt tid på at diskutere skolevalget. Det synes jeg faktisk fortjener en debat i Folketingssalen. Tak for ordet. **Spørger**: Jeg holdt de fleste af min barndoms sommerferier i kolonihaver og havde en fest, netop fordi man jo der knyttede et umiddelbart bånd både med andre familier og ens egen familie, fordi det ikke var noget, som bare var påtaget, og som holdt os sammen, men fordi der var en fælles forståelse af, at det var det her, vi var rundet af. Der er jo sket ganske meget på de 30-40 år, og ministeren er inde på noget af det. Desværre må jeg sige, at jeg ikke tror, at de i øvrigt gode takter, som han slår an i forhold til folkeskolen, alene kan gøre det. Jeg var forleden dag inde for bare for sjov at se på, hvad man, hvis man gerne vil søge kulturstøtte i det her land, så egentlig skal gøre, og jeg vil sige, at hvis man ikke er sådan fuldstændig tunet ind på woke identitetspolitik og alt det her med kønshalløj osv. og altså stort set er medlem af Parti_C, så er det godt nok svært at få lov til at lave offentligt finansieret kunst i Danmark. Jeg talte i går med nogle studerende fra det københavnske universitetsmiljø, som kunne fortælle mig om, hvordan det her wokenonsens fuldstændig har inficeret universiteterne i sådan et forsøg på at hjernevaske de unge akademikere, ligesom man jo op igennem 1960'erne og 1970'erne havde det med kommunisterne i folkeskolen osv. Så jeg tror, man skal gribe det meget bredere an, og det vil jeg gerne høre ministerens overvejelse om. **Minister**: Nu er jeg ikke kulturminister, men jeg tror godt, man kan lave offentligt finansieret kunst uden at være medlem af Parti_C i Danmark. Men det betyder ikke, at det, som ligger inde bag ved hr. Morten Messerschmidts tanker, ikke også er noget, der appellerer til mig. Det vil jeg godt sige. Når jeg appellerer til nysgerrighed som den vigtigste ressource i en tid, hvor der er kløfter og splittelse, ikke bare i Danmark, men også i mange andre vestlige samfund, på grund af migration, digitalisering og generationskløfter, så er det for mig også vigtigt, at de ekkokamre, der er skabt, ikke blot i mediedækningen, men jo også i nogle af de akademiske kredse, bliver udfordret. Et af de steder, hvor vi kan gøre det, et af de steder, hvor videnskaben skal præsenteres, og hvor synspunkter skal præsenteres, er jo i folkeskolen, hvor trods alt 80 pct. af landets børn går. Det er et unikt sted i forhold til at bygge en befolkning op, der er i stand til at modstå et pres og en splittelse, som ikke kun kommer udefra, men som også kommer inde fra vores eget samfund. **Spørger**: Det synspunkt deler jeg. Det kan bare ikke stå alene. Regeringen er nødt til at tænke det ind, også i sin kulturpolitik, i sin universitetspolitik og i sin mediepolitik. 80 pct. af landets journalister stemmer til Parti_B for midten. Altså, det er jo en fuldstændig anden afskalning af virkeligheden, man får, når man læser de etablerede medier. Ja, det kan godt være, at Parti_C er et lille parti blandt befolkningen som sådan, men blandt universitetsfolk, skolelærere og gymnasielærere er det jo et gigaparti, og det betyder jo også bare, at det er en åndelig degenerering af hele den danske befolkning og den fortælling, som ministeren repræsenterer. **Minister**: Jeg er enig i, at folkeskolepolitikken ikke kan stå alene, og nu citerer man jo normalt ikke fra forhandlingsforløb, men jeg kan sige, at Parti_Fs undervisningsordfører og i øvrigt andre partiers undervisningsordførere i de igangværende folkeskoleforhandlinger har været meget optagede af historiefaget, og det har jeg gået og tænkt lidt over. For havde vi siddet i de forhandlinger for 20 år siden, havde det været de naturvidenskabelige fag. Det var dengang, STEM-fagene var kommet ind i uddannelsespolitikken, og det er jo bare betegnende for den tid, vi lever i, at de humanistiske fag – kristendom, historie og sprogfagene – vinder frem. Jeg tror jo, det er et udtryk for, at jo mere det blæser omkring en, jo stærkere rødder skal man have. Derfor kan jeg jo også sige – igen uden at jeg vil lække fra de igangværende forhandlingsforløb – at historie som fag træder frem i bussen, og at det så altid sker på bekostning af noget andet. Og jeg er nok også selv overbevist om, at det er nødvendigt i en tid, hvor der er behov for at slå stærkere rødder, fordi forudsætningen for at kunne forstå andre og andet er, at man forstår sig selv.
[80193] **Spørger**: Tak. Jeg må sige, at jeg altså er lidt nysgerrig på noget af det, som Ordføreren også spurgte ind til. Og det er jo det her med, at når man sidder og forhandler, når man går til en forhandling – og jeg har jo forhandlet med ordføreren bl.a. om finansloven – så har man nogle prioriteter. Der er noget, der står øverst på papiret, og der er noget, der står nederst på papiret. Og på samme måde er det jo, når man sidder og henter et mandat i Folketingets Europaudvalg; så er der noget, der ligger øverst, og noget, der ligger nederst. Vi har sådan et hierarki i, hvordan vi skriver det op. Og der kunne jeg godt tænke mig at spørge om noget, for med de ord, jeg hører ordføreren sige, og med de ord, jeg hører fra finansministeren, forstår jeg, at eksempelvis klimaindsatsen er højt oppe på dagsordenen. Betyder det, at man i forhandlingerne ønsker at lægge samme vægt på størrelsen af budgettet, som man gør i forhold til klimaindsatsen, så den kommer til at blive afspejlet i budgettet? **Ordfører**: Det er korrekt, at vi har forhandlet, og – synes jeg sådan set – ved fælles hjælp også fået nogle rigtig fine resultater hjem. Det vil jeg gerne også benytte lejligheden til at kvittere for. Det er, som jeg har sagt, at den socialdemokratiske position i forhold til mandatet er den, at vi synes, det er afgørende, at vi fastholder en budgetrestriktiv linje, at vi fastholder det danske bidrag til den samlede europæiske økonomi på 1,00 pct. af bni. Så ser vi sådan på det, at det ikke er realistisk, at den nuværende rabatstruktur bliver skrinlagt. Derfor er det naturligt også at kæmpe for, at den danske rabat bliver fastholdt, for ellers vil vi komme i en situation, hvor vi bidrager til at betale til andre rige landes rabatter. Det er naturligvis ikke rimeligt, også med det bidrag in mente, som danske skatteydere allerede yder til EU. Derudover har vi en række prioriteter, som jeg har nævnt, f.eks. klimakampen og det grønne miljø, og jeg tror sådan set ikke – og det ligger jo også i forlængelse af, hvad ministeren sagde – at vores positioner på det grønne område bliver svækket af, at vi har en budgetrestriktiv linje. **Ukendt**: Nej, når jeg nu ikke selv kan sidde i forhandlingslokalet med de andre lande og forhandle om det her, bliver jeg nødt til at være sikker på, at dem, der gør det på vegne af mig, hvis jeg er med til at give et mandat, gør det ud fra mine prioriteter, som jeg lægger ind i et mandat. Det gør man jo, når man siger, at det er afgørende for os i forhold til størrelsen på budgettet, og man så vil arbejde for noget andet. Der kan jeg jo ikke vide mig sikker på, at man gør det med samme kraft og samme styrke i den forhandling og ikke giver køb på det ene for at få det andet. Så igen må jeg bare spørge: Er man villig til at lægge det på samme niveau? **Ordfører**: Hvis Parti_I brænder lige så meget for den grønne omstilling på europæisk niveau, som man gør på det nationale niveau, synes jeg, vi kommer til at lægge et mandat frem, som modsvarer Parti_Is ambitioner – et mandat, hvor vi meget klart siger, at vi skal bruge færre penge på strukturfonde, færre penge på den direkte landbrugsstøtte og flere på det grønne. Det synes jeg sådan set er et mandat, som sammen med den budgetrestriktive linje bør kunne samle en bred opbakning i Folketinget.
[92403] **Spørger**: I går gennemførtes det hidtil største storskalaforsøg med vacciner i Danmark. Mere end 100.000 borgere blev vaccineret på kun én dag. Det er en imponerende bedrift og et meget håndfast bevis på, hvor langt vi er kommet i Danmark i vores coronahåndtering. Snart har 1 million danskere fået deres første vaccinestik, og inden længe er vi forhåbentlig der, hvor vi hver eneste dag kan vaccinere hundredtusindvis af danskere. Alt det her sker, mens lande, også tæt på os, kæmper mod den tredje bølge af coronaen. Restriktioner skærpes, nedlukninger indføres. I Danmark er vi derimod i gang med genåbningen. I sidste uge kom børn og unge tilbage i skole, og liberale serviceerhverv kunne åbne dørene. I dag kan mange mindre indkøbscentre slå dørene op. Og vi har fortsat smitten under kontrol. Det er godt gået, Danmark. Vi kan allerede nu begynde at se tegn på, at genåbningen løfter beskæftigelsen og den tilhørende økonomiske aktivitet. Antallet af ledige i Danmark faldt i løbet af marts. Danmark har både økonomisk og sundhedsmæssigt klaret sig markant bedre igennem 2020 end de fleste andre europæiske lande. I forrige uge viste nye tal, at bnp-faldet i 2020 endte på 2,7 pct. Det er ikke alene bedre, end hvad vi selv havde regnet med; det er også et mindre tilbageslag end i de fleste andre lande. Vi havde det laveste fald i beskæftigelsen i Norden. Vores industriproduktion genvandt hurtigt det tabte. Virksomhederne tror i stigende grad på fremtiden. Og når det gælder de offentlige finanser, står Danmark stærkere end andre. Få har klaret det så godt som os. Den danske vej igennem krisen har vist sig at være den rigtige. Nu skal vi holde kursen og fortsætte samarbejdet om det. Endelig vil jeg også gerne mere officielt have lov til at give en lykønskning i forbindelse med det grønlandske valg. Vi skal i dag byde velkommen til de nordatlantiske medlemmer, der for første gang deltager i den her udvidede partilederdebat; det glæder vi os alle sammen rigtig meget til. Både Grønland og Færøerne har klaret sig exceptionelt flot igennem coronakrisen, også økonomisk betydelig bedre end frygtet. Det er glædeligt. Og som jeg sagde det før, er der selvfølgelig en stor lykønskning til det nyvalgte Inatsisartut, og jeg ser frem til, at det tætte bånd mellem Grønland og Danmark fortsætter. Vi er kendetegnet ved at have et konstruktivt tæt samarbejde. Det gælder i det hele taget, men det gælder også for mit eget vedkommende samarbejdet med den siddende formand for naalakkersuisut, men selvfølgelig også med den kommende, når ellers forhandlingerne er tilvejebragt. **Spørger**: Tak for det. Og tak til statsministeren. Jeg vil spørge ind til noget lidt andet. I sidste uge havde jeg lejlighed til at besøge Fødevareforbundet NNF, og det var en stor fornøjelse, men de er bekymrede, skal jeg hilse og sige. De repræsenterer jo tusindvis af mennesker, som har job i den danske fødevaresektor, og det, de er bekymrede over, er, at der endnu ikke rigtig er kommet noget udspil fra regeringen til en kommende landbrugsaftale. Så jeg vil give statsministeren muligheden for at løfte sløret for, hvornår vi kan imødese, at der kommer et udspil fra regeringen i forhold til landbrugsaftalen. **Ukendt**: For det første vil jeg gerne have lov til at kvittere for, at Parti_B både bruger tid sammen med fagbevægelsen, men også vælger den her vej ind i de kommende forhandlinger om landbruget. For lige så vigtigt det er at få nedbragt CO 2 -udslippet, og lige så vigtigt det er at passe på vores natur, vores biodiversitet og vores grundvand, lige så vigtigt er det selvfølgelig, at vi bliver ved med at have en høj beskæftigelse i Danmark, og her er fødevareerhvervene over en bred kam, men jo ikke mindst på NNF-området, fuldstændig afgørende for os alle sammen. Vi har jo valgt en vej, hvor der nu har været en række tekniske afklaringer, og på den baggrund er vi snart klar med vores konkrete udspil. **Ukendt**: Det glæder mig, at statsministeren i hvert fald lover, at der kommer et udspil, og så må vi jo vente på, hvornår det kommer. Noget af det, som NNF er særlig bekymret for, er jo arbejdspladser – det er rigtige menneskers rigtige arbejde alle mulige steder i Danmark, hvor der ikke hænger jobs på træerne, for nu at sige det, som det er. Er statsministeren sådan helt grundlæggende enig med mig i, at vi ikke skal sende gode danske arbejdspladser ud af landet for at nå et klimamål, som udelukkende vil ramme en osteklokke, hvis det samtidig forværrer verdens klima? **Ukendt**: Ja, altså, fødevareerhvervene i Danmark er jo ikke alene kendetegnet ved at have mange arbejdspladser, men også ved at have rigtig gode arbejdspladser, og de er dermed med til at sikre, at der er en god beskæftigelse i hele landet. Jeg er stolt af vores fødevareproduktion i Danmark, og jeg er også stolt af dansk landbrug – det er jeg. Vi har et af verdens bedste landbrug i vores land, og det skal blive ved med at have, men vi skal gøre det endnu grønnere og endnu mere fremtidsorienteret, end hvad tilfældet er i dag, hvad jeg jo også hører store dele af dansk landbrug bifalde og i øvrigt ønske at gå ind i. Ja, jeg mener klart, at vi skal have som mål at lave en aftale på landbrugsområdet, som både sikrer nogle vigtige resultater på klima- og naturområdet, men som samtidig sikrer gode resultater på beskæftigelsesområdet.
[84282] **Spørger**: Tak. Hvad er ministerens holdning til, at Den Kongelige Afstøbningssamling er truet på grund af et gammelt utæt sprinkleranlæg, men at samlingen ikke kan flyttes og bygningen ikke renoveres, fordi Kulturministeriet ikke kan beslutte sig for, hvad der skal ske? **Minister**: Til at starte med vil jeg sige, at det jo er Statens Museum for Kunst, der helt konkret har ansvaret for bygningen, og de har også oplyst mig om, at der bliver udført de lovpligtige brandsyn af bygningen hvert år. Så den vurdering, jeg i hvert fald har spurgt ind til hos Statens Museum for Kunst på baggrund af den debat, der har været, er jo så, at samlingen ikke er akut truet af de forhold, som spørgeren bl.a. henviser til i spørgsmålet. Men det ændrer jo ikke på det, der spørges til i anden del af spørgsmålet, nemlig at der på lang sigt er et problem med Vestindisk Pakhus, og hvad der skal ske med samlingen. Jeg kan så forstå, der i den forrige folketingssamling var en enighed mellem spørgerens parti, Parti_F, og den forrige regering om, at det var et problem, som man skulle prøve at løse. Dengang valgte den forrige regering og Parti_F at igangsætte den undersøgelse, som jeg jo så et eller andet sted har overtaget. Det er korrekt, at den ikke har fundet en konklusion, fordi jeg ønskede, at der også skulle andre aspekter ind end det økonomiske, nemlig også hvad det egentlig er, vi vil med mange af de her huse – her handler det om ét meget historisk hus, men der er også andre – sådan at det ikke kun handler om økonomi, men netop også handler om vores kulturarv og om, hvad det egentlig er for en udviklingspolitik, der skal være, altså hvordan kulturen skal indgå i byen, så det også er med. Så det er egentlig ikke et spørgsmål om, at Kulturministeriet ikke kan beslutte sig. Det er et udtryk for, at Kulturministeriet har skiftet ledelse, og at der også er andre værdier end de økonomiske. **Spørger**: Så det, ministeren siger, er, at det arbejde, der var igangsat fra den tidligere regerings side, sådan set fortsat pågår, men at man ikke er helt afklaret endnu eller ikke er nået frem til en evaluering. Er det så sådan, at ministeren indkalder ordførerne, når der ligger en eller anden form for evaluering? Og er det også sådan, at det bliver i Folketinget, man beslutter, hvad der skal ske, eller kommer det til at foregå i Kulturministeriet? **Minister**: Jeg regner med, at konklusionerne for alle disse bygninger, som den forrige regering satte analysen i gang af, vil foreligge til efteråret. For ja, der er nemlig en plan, og den er netop at tage det op i ordførerkredsen. For uanset hvad der skal ske, uanset om vi ønsker at udvikle bygningerne med deres nuværende funktion eller fastholde dem med henblik på en anden funktion eller frasælge dem, så er det jo noget, vi skal beslutte i fællesskab. Så det kommer op til efteråret. Man kunne jo ønske, at den tilgang, som spørgeren lægger for dagen nu, også havde været det, der afspejlede sig, da den her undersøgelse blev sat i gang. Men vi skynder os, og jeg regner med at vende tilbage i løbet af efteråret. **Spørger**: Har ministeren så gjort sig nogle tanker om at indrette det her kulturhistoriske museum i Vestindisk Pakhus, sådan som der er en forening, der går meget op i? Og den har også haft foretræde for Kulturudvalget. Eller er det simpelt hen for sent til, at det kan indgå i den evaluering, der skal ligge til efteråret? **Minister**: Den revision af undersøgelsen, som jeg lavede på vegne af den nuværende regering, og som netop gik ud på at inddrage andre perspektiver end de rent økonomiske, blev ændret, inden den her debat rejste sig. Så jeg må ærligt indrømme, at de ikke indgår i analysen, som den ligger nu, men jeg har selvfølgelig noteret mig et ønske om det. Jeg vil dog bare også sige, at med de problemer, som kulturverdenen generelt står i lige nu, så er et trecifret millionbeløb til et nyt museum i et område, som i forvejen er meget tæt besat med museer, nok ikke det, der står øverst på min ønskeseddel. Jeg synes, vi nu skal fokusere på at redde de store kulturværdier, vi har, som i den grad vakler under coronakrisens effekter, inden vi begynder at sætte nye skibe i søen. Men det ændrer ikke ved, at det er nogle helt fantastiske bygninger, som den tidligere regering lavede en undersøgelse af, og derfor synes jeg også, der skal indgå andre perspektiver end de rent økonomiske. **Spørger**: Er ministeren så fortaler for at sælge de her bygninger? Vi er sådan set enige om, at det er nogle fantastiske bygninger, og jeg ville i hvert fald som ordfører være ked af det, hvis de blev solgt fra. Så hvad er ministerens sådan lidt mere personlige holdning til det – er det noget, vi skal kæmpe for at holde fast på? **Minister**: Det vil afhænge af analysens resultat, og det er, fordi det jo netop ikke kun handler om den her bygning. Det er den bygning, spørgerens spørgsmål handler om, men analysen handler om en lang række bygninger. Derudover tænker jeg også, at spørgerens parti og den tidligere regering jo nok også havde den samme indsigt, som den nuværende regering har, nemlig at vi så også har en hel masse andre bygninger, som har et rigtig, rigtig stort vedligeholdelsesefterslæb, faktisk i størrelsesordenen 400 mio. kr. Og hvis ikke man kan prøve at skaffe nogle af de her penge f.eks. ved at sælge nogle af de her bygninger fra eller på anden måde optimere driften, har vi jo altså en fælles opgave med, at vi så skal finde de 400 mio. kr. på anden vis. Det er derfor, at analysen ikke bare er stoppet. Men jeg har valgt at sige, at der også skal andre perspektiver end de rent økonomiske med ind, fordi Vestindisk Pakhus, men også en hel del af de andre huse, der bliver analyseret på, er helt fantastiske bygninger, som har andet end økonomisk værdi.
[104537] **Spørger**: Tak. Der er jo ikke kommet så meget ud af at spørge Parti_A, om der er begået nogen fejl i minkskandalen, så jeg vil gå videre til noget andet, nemlig Danmarks økonomi. Parti_D har fremlagt en økonomisk plan, som jeg ved Parti_A har læst meget grundigt – de har i hvert fald kommenteret rigtig meget på den – og som gør, at Danmarks bruttonationalprodukt forventes at stige med 50 mia. kr. om året. Det gør os til et rigere land. Det synes vi er vigtigt, for hvis vi skal have et velfærdssamfund, er det vigtigt, at vi er et velstående samfund. Vi har ikke hørt nogen bud fra Parti_A på, hvordan vi kan blive et mere velstående samfund. Der er ikke nogen bud fra Parti_A på, hvordan vi kan få mere arbejdskraft, som gør, at der er de hænder i sundhedsvæsenet og på det private arbejdsmarked, som der er brug for, og vi har heller ikke hørt nogen bud på, hvordan bruttonationalproduktet kan gøres større. Har Parti_A nogen bud på, hvordan Danmark kan blive et mere velstående samfund, eller går man til valg nu her uden at have nogen bud på Danmarks store økonomiske udfordringer? **Ordfører**: Nej, og jeg synes først og fremmest, det ikke er rigtigt, at der ikke er kommet meget ud af det samme spørgsmål, som jeg er blevet stillet mange gange af især Parti_B, for jeg synes da, det har været en anledning til at genbesøge, at man tilsyneladende ikke tog den her risikovurdering særlig alvorligt, selv om den kom fra Statens Serum Institut. Derudover vil jeg sige, at vi har gennemført masser af politik, som kommer til at gøre Danmark rigere: øget digitalisering; permanentgørelse af forsknings- og udviklingsfradrag; vi har lavet en stor infrastrukturaftale i fællesskab herinde, der kommer til at bidrage til øget produktivitet; vi har sørget for, at flere unge kommer i gang med en erhvervsuddannelse; vi har investeret i uddannelsessystemet. Vi har truffet en lang række beslutninger, også i forhold til noget af det, der indimellem omtales som ikkeøkonomiske rammevilkår, men som har relativt stor betydning for et land som vores, som ikke skal konkurrere på at have de laveste skatter eller de laveste lønninger, men som skal konkurrere på at være højproduktivt i konkurrencen med resten af verden. **Spørger**: Når man opgør effekten af de politiske tiltag, regeringen har lavet, har den socialdemokratiske regering været den regering i de sidste 40 år, der har gjort mindst for at øge udbuddet af arbejdskraft i Danmark, hvilket er helt centralt for, at vi kan blive ved med at være et velstående samfund. Og når jeg så spørger nu her, om Parti_A har nogen bud på, hvordan vi kan blive et mere velstående samfund eller skaffe mere arbejdskraft, så får vi ikke nogen svar, så får jeg kun en opridsning af, at der eksempelvis er lavet en infrastrukturaftale, som jeg ikke tror er blevet oversat til nogen gevinst på bruttonationalproduktet. Er der slet ikke nogen bud på noget, Parti_A kunne gøre for at styrke dansk økonomi? **Ordfører**: Jamen jeg er nødt til at anfægte nogle af præmisserne her. I forhold til det første er det klart, at uanset hvilken regering der har siddet, er demografien jo et vilkår, altså at der kommer mindre årgange ind på arbejdsmarkedet i forhold til dem, der går på pension. Men omvendt vil jeg sige, at beskæftigelsen jo har været støt stigende – ja, jeg tør ikke sige hvor mange måneder i træk, men i utrolig lang tid. Beskæftigelsen er historisk høj, samtidig er langtidsledigheden historisk lav, og når man ser på bnp-væksten, står vi jo til en øget strukturel bnp-vækst efter 2025.
[113603] **Spørger**: Jeg bemærkede i regeringspartiernes taler nogle af grundene til, at man ikke vil det her. Jeg ved ikke, om det er misforståelser eller man ikke har læst rapporten, men nu lagde jeg mærke til, at Parti_Bs ordfører sagde, at man var bange for, at en relativt lille del af befolkningen kunne fremskynde en folkeafstemning, og at så kunne de pålægge en kommune at bruge hele kassen på f.eks. folkeskoler. Men det kommer jo an på kriterierne, man lægger ned, for, hvad man skal opfylde for at kunne indkalde til en folkeafstemning. Man kunne sige som i Sverige, at det er 10 pct. af de stemmeberettigede; man kunne sige, at det var 15 pct. eller 20 pct. Var det i Herning Kommune, hvor jeg kommer fra, og det var 20 pct., skulle man jo op på 17.000-18.000 mennesker, der skulle skrive under. Det er jo ikke noget, man bare lige gør. Hvis man var bange for, at det blev noget, der bare blev pålagt folk, som var valgt ind i kommunalbestyrelsen, så kunne man jo sige, at det er vejledende, som man gør i Sverige. Så er det i hvert fald en god rettesnor for kommunerne. Det kan være en ventil, som Ordføreren siger, men det kommer jo igen an på kriterierne. Det er derfor, jeg ikke forstår, hvorfor man afviser det her på forhånd. I Sverige har man også valgt at sige, at hvis to tredjedele af kommunalbestyrelsens medlemmer siger, at de ikke vil have folkeafstemning, selv om der er indsamlet underskrifter, så kan man afvise det. Det kommer jo an på de kriterier, vi laver. Så hvorfor er det, man afviser det på forhånd og kommer med de her skræmmeeksempler, når det kommer an på de kriterier, vi potentielt finder på? **Ordfører**: Tak til Spørgeren for spørgsmålet. Vi vejer jo det her på en vægt, i forhold til hvad der er af fordele og ulemper. Jeg er altså drevet af det repræsentative demokrati på godt og på ondt. At vælge en kommunalbestyrelse, der tager et samlet ansvar, som håndterer en opgave, og som prøver at tage de bedst mulige hensyn, lytter til borgerne og inddrager borgerne på forskellig vis, synes jeg og vi i Parti_B er den rigtige måde at arbejde på. Det er den måde, vi synes er rigtig, frem for at man skal bruge en masse kræfter på, at borgerne skal finde sammen og lave underskriftindsamlinger og bruge masser af ressourcer på det, måske i mange tilfælde til ingen verdens nytte. Tværtimod kan man risikere at skabe en forventning, som alligevel ikke vil kunne blive realiteter. **Spørger**: Men anerkender man i Parti_B, at det, man brugte som eksempler på grunden til at sige nej til det her, ikke holder? Altså, hvis man er bange for, at en lille gruppe kan indkalde til en folkeafstemning, kan man jo herindefra sætte krav til, at det skal være 20 pct. af befolkningen eller 50 pct., hvis det var det, men så kommer der nok ikke nogen. Det argument holder jo ikke. Hvis man laver noget, der er bindende for kommunerne, kan man jo sige, at det er vejledende, som det er i Sverige. Man kan lave en ventil, altså at 75 pct. af kommunalbestyrelsen måske siger, at de ikke synes, afstemningen skal afholdes. Så de kriterier, man bruger for at sige, at det er noget dårligt noget, findes jo ikke. **Spørger**: Tak for det til spørgeren. Nu fremgår det ikke af forslaget her, hvor mange der skal til. Det er jo sådan noget, jeg forestiller mig vi bagefter skal have en debat og en diskussion omkring. Men for mig at se vil det jo være sådan, at hvis jeg sidder et sted, kan jeg sagtens finde opbakning til, at nu skal vi bruge alle pengene på et bestemt område, f.eks. de ældre. Så kan jeg godt se for mig, at ugen efter er man måske optaget af et andet område; så er det måske børn og unge eller det sociale område, der skal have alle ressourcerne. Jeg kommer så fra et parti og repræsenterer en tradition for, at vi har et ansvar for, at samfundet fungerer på godt og ondt, og at der er nogle fornuftige balancer i det.
[112265] **Ordfører**: Tak for det. Der er sagt mange kloge ord i dag, og det skyldes jo også, at det er en glimrende redegørelse, som udenrigsministeren har sendt til Folketinget, og som vi i Parti_F også gerne vil takke for. Jeg skal ikke gentage mange af de gode pointer, der allerede er blevet fremført i salen i dag, men bare dykke ned i nogle ganske få punkter. Jeg vil lige læse to-tre sætninger fra redegørelsen op, som jeg synes er særlig interessante: » ... Ruslands militære styrker i Arktis er i høj grad intakte. Samlet set gør situationen Rusland til en mere uforudsigelig aktør – også i Arktis ... Rusland har de seneste år udbygget sine militære kapaciteter i Arktis.« Der røg drømmen om lavspænding ganske enkelt. Der bliver ikke lavspænding i de kommende år; der bliver højspænding, og det skyldes ikke Danmark, kongeriget eller NATO, men udelukkende Rusland. Det betyder så også, at vi skal tage vores forholdsregler, og det er Danmark allerede i gang med. På vegne af kongeriget er vi jo i gang med at modernisere og opgradere vores forsvar, så vi er i stand til at forsvare kongeriget. Indtil nu er det et ansvar, som Danmark har stået helt alene med. Værnepligten gælder kun for danskere; den gælder ikke for færinger eller grønlændere. Parti_F har foreslået, at grønlændere og færinger fremover også bør aftjene værnepligt. Det mener vi af to grunde. Den første grund er rent principiel. Grønlændere og færinger vil naturligt nok sidde med ved bordet, og det kan jeg godt forstå, især når det drejer sig om ting, der vedrører Grønland og Færøerne, men når man vil sidde med ved bordet, bør man selvfølgelig også bidrage, og en af de måder, man kan bidrage på, er, ved at færinger og grønlændere aftjener værnepligt. Den anden grund er selvfølgelig mere saglig og mindre politisk, og det handler om, at færinger har et fantastisk kendskab til havene omkring Færøerne, og det har de i en grad, som danskere meget svært kan opnå, i og med at færingerne jo er vokset op med havet. De kender området som deres egen bukselomme. Det samme gælder for grønlændere i deres lokalområde. De er vant til naturforholdene og til vejrforholdene, og de vil med deres baggrund være fantastiske at have i forsvaret efter en aftjent værnepligt. Og vi må ikke glemme, at grønlændere var afgørende under anden verdenskrig, da de indsamlede informationer om de nazistiske landsætninger i det arktiske område. De afleverede informationerne til den danske stat, der så kunne give dem videre til de allierede styrker, så man kunne sørge for at imødegå den trussel fra nazisterne, og det var dermed også være afgørende for, at amerikanerne senere hen kunne fragte våben og udstyr til Europa. Så der er altså også saglige grunde til, at færinger og grønlændere bør aftjene værnepligt, og det vil vi tage op i det kommende delforlig i forsvarsforhandlingerne. Vi synes, det er rimeligt, og jeg håber selvfølgelig, at de grønlandske folketingsmedlemmer også vil være med til at bringe den del ind, så man ikke bare står på hjørnet af grunden og kigger på, at huset bliver opført, mens man ikke selv bidrager, og når huset så er færdigt, kommer man hen og beklager sig over indretningen. Jeg håber selvfølgelig, at vi som et samlet kongerige kan bidrage med det, vi nu engang kan bidrage med, og der er færinger og grønlænderes særlige indsigt i lokale forhold altså afgørende for, at vi fremover også kan forsvare Arktis som det højspændingsområde, som det jo desværre ser ud til at det bliver. Tak for ordet. **Spørger**: Undskyld den sene indtegning her, men et enkelt spørgsmål til Ordføreren er, om ikke man er lidt bange for, hvordan kravet om værnepligt vil blive modtaget i Grønland og på Færøerne. Jeg kan sådan set godt forstå rationalet, og det er jo egentlig sådan grundlæggende lidt underligt, at der er en del af befolkningen i kongeriget, som ikke skal bidrage til forsvaret. Men på den anden side kan man sige, at det ikke betyder så meget, fordi befolkningen i Grønland og på Færøerne jo ikke er meget stor, så det har ikke nogen stor praktisk betydning. Vi har i øvrigt også værnepligtige nok. Vi har 100 pct. frivillige i øjeblikket, så det er ikke, fordi vi står og mangler nogen. Jeg kan godt være bange for, at det kan blive udlagt som sådan et forsøg fra Danmarks side på at presse noget ned over Grønland og Færøerne, som de – i hvert fald nogle af dem – vil være modstandere af. Hvis du nu er glødende løsrivelsestilhænger, republikaner og hader Danmark, er det ikke sikkert, du har lyst til at gøre tjeneste i det danske forsvar. Jeg kan godt være bange for, hvilke reaktioner det kan udløse. Så er det nødvendigt at foreslå det? Og vil det føre noget positivt med sig? **Ordfører**: Jeg har jo den holdning, at man ikke skal være bange for at sige, hvad man mener, til sine venner, og grønlændere og færinger er vore venner i et fællesskab, der hedder rigsfællesskabet i det danske kongerige. Jeg synes næsten, det er værre, at vi siger til grønlændere og færinger, at vi ikke ønsker, at de skal bidrage. I Parti_F har vi den holdning, at selvfølgelig skal de være med til at bidrage, især fordi de har noget substantielt at bidrage med, som vi ikke har, altså et lokalkendskab til området, som kun kan styrke forsvaret af kongeriget og dermed også Arktis. Det er muligt, at der er nogle, der vil bruge det politisk, men det skal jo ikke afholde os fra at sige det, der er rigtigt at sige. **Spørger**: Jeg tror måske, det er lidt en romantisering af, hvordan hver enkelt færing kender hvert et skær i farvandet. Personligt kender jeg ikke alle indsejlingsforholdene i Øresund, fordi jeg er opvokset i området. Jeg er godt klar over, at Færøerne er lidt mere søfarende, end jeg er, men vi kan jo spørge Ordføreren, om hun kan redegøre for havdybden alle steder omkring Færøerne. Men jeg vil i hvert fald sige, at jeg har stor respekt for hr. Alex Ahrendtsens holdning. Den er jo også konsistent med, at han, som jeg ved, er en meget ivrig fortaler for også kvindelig værnepligt. Så han er i hvert fald ikke bleg for at udvide værnepligten. Det ved jeg er noget, han har kæmpet rigtig, rigtig meget for. Så tak for det. **Ordfører**: Selv tak, og jeg glæder mig til de kommende delforhandlinger med også Spørgeren. Tak for samarbejdet.
[104788] **Ordfører**: Tak for det, formand. Lad mig starte med konklusionen. I Parti_B kan vi ikke bakke op om lovforslaget. Vi er ikke tilhængere af at behandle politiske lovforslag, mens der er regeringsforhandlinger. Men selv hvis det var overstået, er vi også substantielt uenige i lovforslaget. For Parti_B er det helt afgørende at sikre, at det altid kan betale sig at arbejde. Vi mener, vi har brug for at øge incitamentet til at stå op om morgenen og gå på job, og vi mener ikke, at det hverken hjælper samfundsøkonomien eller får flere i arbejde, at vi nu igen igen skal drøfte det her lovforslag. Vi mener, at det grundlæggende er den forkerte retning at gå i i forhold til beskæftigelsespolitik, i forhold til integrationspolitik, i forhold til udlændingepolitik, og vi mener, det vil mindske incitamentet til at tage et arbejde. Vi mener, det forringer integrationen, og vi mener sådan set også, at det er en lempelse af udlændingepolitikken. For med lovforslaget vil man sikre sig, at en enlig forsørger stadig væk har 2.000 kr. ekstra skattefrit om måneden, hvis de altså har to børn, og vi ved jo, og det ved vi fra tallene, at det primært drejer sig om arbejdsløse indvandrere. Det mener vi er den forkerte vej at gå. Vi mener, det forringer integrationen, og vi mener, det forringer interessen for at stå op om morgenen og gå på arbejde. Vi ønsker helt grundlæggende, at der er flere, der skal bidrage til fællesskabet, og vi mener, at det burde være en selvstændig målsætning for enhver regering at føre en politik, hvor der er flere, der bliver en del af det arbejdende fællesskab. Men desværre ved vi også, at højere ydelser trækker i den modsatte retning, og at man dermed risikerer, at der er flere børn, der skal vokse op i hjem, hvor mor og far ikke står op om morgenen og går på arbejde. Og der ved vi også, at det har en negativ effekt på børns muligheder for selv at leve et liv i beskæftigelse, hvis mor og far ikke har været i beskæftigelse, mens børnene er vokset op. Så vi kan, som jeg også startede med at sige, ikke støtte lovforslaget. **Spørger**: Det er egentlig bare kort: Det virker nærmest som et indlæg, der er udtryk for faktaresistens. Vi har jo haft en undersøgelse, der har fulgt dem, der har fået midlertidigt børnetilskud, i kvalitative interviews, og man har rent faktisk også kigget kvantitativt på, hvordan statistikken er. Og i forhold til oplevelsen af det har det haft en positiv betydning i forhold til at komme i arbejde, og når vi konkret kigger på dem, der har modtaget det midlertidige børnetilskud, har det også haft en positiv indvirkning i forhold til at komme i arbejde. Så det er bare for at løfte niveauet lidt, sådan at vi rent faktisk forholder os til fakta. **Ordfører**: Men kunne vi ikke lade være? Kunne man fra Parti_Gs side ikke lade være med, at man gang på gang, hver gang der er nogle, der er uenige med Parti_G, lige skal have løftet niveauet, at man så lige skal have lidt mere fakta ind i debatten? Det kunne jo også være, at der her reelt var tale om en politisk uenighed, altså at Parti_G synes, det er en god idé at belønne de mennesker, der er derhjemme, med 2.000 kr. ekstra skattefrit hver evige eneste måned for ikke at stå op om morgenen og gå på arbejde, mens vi fra Parti_Bs side rent faktisk synes, det er en god idé, at der altid er en mærkbar gevinst ved at stå op om morgenen og gøre en indsats og få hjulene til at køre rundt. Det handler ikke om at løfte niveauet. Det handler om politisk uenighed, og det synes jeg helt ærligt Parti_G burde have en lille smule mere respekt for. **Spørger**: Men det, ordføreren taler om, er jo udtryk for en følelse og for en mavefornemmelse. Jeg taler om konkrete fakta og statistik. Vi har en konkret evaluering, der viser det, som jeg refererer til. Så er der noget andet, der handler om integration. Vi ved, at det har konsekvenser, at du ikke kan være en del af fællesskabet, og at fattigdommen har konsekvenser for rigtig mange af de dele, som har konsekvenser for integrationen. Så det bliver altså også lidt selvmodsigende, når vi sørger for, at de børn har en mulighed for at kunne gå til fritidsaktiviteter, og man så begrænser alle de her forskellige dele. Det er da ikke godt for integrationen. **Ordfører**: Det, der er godt for integrationen, er, at dem, der kommer til Danmark, kommer i job, at de bliver en del af et af de største fællesskaber, vi har i Danmark, nemlig det arbejdende fællesskab, at de forsørger sig selv, og at de viser deres børn, at her i landet er det at forsørge sig selv og sin familie noget naturligt og noget, man gør. Så bliver mor og far en del af det danske arbejdsmarked, og de får måske nogle danske venner og nogle danske kollegaer. Se, dét er godt for integrationen. Jeg mener, det er gift for integrationen at parkere folk, der kommer hertil, derhjemme i deres lejligheder på høje offentlige ydelser. Det mener jeg er gift for integrationen.
[80020] **Spørger**: Mange tak. Tak for ministerens svar, men det betrygger mig ikke i, at vi kommer til at kunne se noget fremadrettet, der gør patienterne trygge i sundhedsvæsenet. Det her er jo ikke en ny sag, og det er også derfor, det er en genfremsættelse. For vi har jo set nogle ulykkelige hændelser. Der er danske patienter, der er døde på operationsbordet; der er afdelinger, der er lukket, fordi det var udenlandske læger, der var ansat, der hverken havde de rigtige kvalifikationer eller kunne sproget. Og det er det, vi gerne vil gøre op med, og det er utroligt, at det er EU's anerkendelsesdirektiv, der skal bestemme, hvilken tryghed og sikkerhed vi har i Danmark, når vi skal behandles i vores sundhedsvæsen. Ministeren var inde på, hvad man gjorde i EU, men hvad gør man med de universiteter, som vi så i den udsendelse, der var sidste år, og som skrev falske uddannelsesbeviser? Har man fået lavet en liste over, hvilke universiteter der er sortlistet, og hvilke der er hvidlistet, så man ved, hvilket universitet det er, man kan optage fra? Vi så jo netop, at der var folk fra tredjeverdenslande, der kom, og så fik de en uddannelse i et EU-land. **Minister**: Tak. Altså, jeg tror, jeg må bede om at få et skriftligt spørgsmål i udvalgsarbejdet om lige præcis det element, der handler om udenlandske universiteter og kontrollen med dem. Så lad os prøve at bore det ud sammen i udvalgsarbejdet. Så vil jeg appellere til, at man også fra Parti_Fs side hører det, som bliver sagt her fra talerstolen, nemlig at regeringen sådan set er klar og har startet arbejdet – og forhåbentlig kan vi få et bredt flertal og en bred aftale om det i Folketinget – med at gøre det, som EU's regler faktisk også giver mulighed for, nemlig at stille nogle sprogkrav til de læger, der er uddannet i EU. For som patient kan man jo ikke bruge det til noget, at det er en EU-læge, og så der er nogle andre krav. Patienten har jo fuldstændig berettiget behov for og krav på, at man kan forstå, hvad der bliver sagt til en, når man er på et dansk sygehus. **Spørger**: Jeg har et opfølgende spørgsmål. I forhold til sprogkrav hørte jeg også, at ministeren kom os i møde, fordi der selvfølgelig skal gøres noget, men det er kun sådan halvt, for man tør ikke gå hele vejen, som Sverige har gjort, for så mister vi måske nogle læger. Så spørgsmålet er: Hvad er vigtigst – er det patienternes sikkerhed, eller at vi mister læger? Vi er altså et af de lande, der har flest læger, og det kunne jo være, at vi i stedet for skulle kigge på, hvordan vi brugte dem. **Minister**: Tak for spørgsmålet. Patienternes sikkerhed er altid det centrale, og for at den skal varetages, skal man selvfølgelig kunne forstå, hvad lægen siger, men der skal jo også være en læge, og derfor har vi et fælles problem. Man kan godt skyde skylden på alle mulige andre, men vores ansvar er jo at løse det problem, nemlig at vi i de her år har en stor lægemangel mange forskellige steder i vores sundhedsvæsen. Problemet bliver løst på lang sigt, fordi vi har sat gang i flere uddannelser, og det er jo godt, men her og nu har vi en udfordring, og der har vi brug for også nogle udenlandske læger – de skal bare lære at tale dansk.
[97832] **Spørger**: Jeg skal bare spørge, om der foreligger nogen beregninger på, hvor meget det her kan risikere at øge grænsehandlen med elektronikprodukter, smartphones, iPads osv. **Ordfører**: Det lyder som noget, der egner sig bedre til et skriftligt spørgsmål til ministeren end til en ordfører. Men jeg vil nu generelt ikke være bekymret for, at det vil øge grænsehandlen, al den stund – og det er jo en personlig vurdering – at jeg sådan set ikke tror, at det her nødvendigvis kommer til at føre til højere priser på produkterne. **Spørger**: Det plejer afgifter jo at gøre. Hvis man lægger en afgift på 45 kr. på, må man alt andet lige også forvente, at prisen stiger med 45 kr., og det er jo et område, der er meget prisfølsomt, hvor folk bruger PriceRunner og alt muligt andet til at finde ud af, hvor de kan få varen billigst. Så hvis det her bare betyder, at vi sender en masse handel væk fra Danmark og til Tyskland, som det for en stor dels vedkommende nok vil blive, er det jo måske ikke verdens smarteste forslag. **Ordfører**: Derfor må vi jo selvfølgelig også følge den del af det, men man skal bare huske, at eksempelvis Tyskland også har indført en ordning og er underlagt den samme EU-lovgivning som os. Men jeg har ikke nogen tal på det, og det vil nok også være svært at anslå, fordi vi jo ikke ved, hvad det kommer til at betyde for prisen på produkterne. Om det kommer til at gøre en forskel, eller om provenuet for dem, der har produceret eller solgt telefonen, vil blive mindre, vil tiden jo vise. **Ordfører**: Tak for det. En ting, man i hvert fald kan være sikker på, er, at den teknologiske udvikling går hurtigere end den politiske udvikling. Vi lader, som om der er rigtig mange mennesker, der downloader film osv. og har det liggende på diverse medier, og jeg er med på, at regeringen og at vi alle har opdaget, at det ikke længere er kassettebånd og vhs-bånd, der sådan fylder mest, og at dvd'er og cd'er nok også er på vej ud, men det er kun 15 pct. af brugerne, der overhovedet lægger musik og film osv. ned på det, man kalder lagringsmedier i det nye lovforslag. Parti_B er ikke tilhængere af at gøre det dyrere at være dansker, i hvert fald hvis man som dansker har tænkt sig at investere i en smartphone, en computer, bærbar eller stationær, og det er der nok en ret stor del af os der har. Vi er modstandere af at gøre det dyrere at være dansker, og vi er også modstandere af at øge grænsehandelen. Selv om Parti_As kulturordfører ikke kunne sige noget om grænsehandelen og også havde en eller anden formodning om, at det nok slet ikke ville betyde, at priserne steg, må jeg sige, at fra Parti_Bs side er vi bekymret, for vi føler os forholdsvis overbevist om, at når man lægger så forholdsvis stor en afgift på produkter, vil produkterne også stige i pris, og det vil betyde, at en stigende andel af de her telefoner m.v. vil blive købt uden for Danmarks grænser, og det vil være rigtig, rigtig ærgerligt. Det er en branche, som er meget prisfølsom, fordi forbrugerne går efter, hvor de kan finde det billigst. Og selv om det kun er 20, 30, 40, 50 kr., der er at spare, er det altså noget af det, som internethandel jo kan, nemlig gøre det muligt, at man meget hurtigt og nemt kan sammenligne priser og så bestille det over nettet. Også af den grund er vi bekymret. Endelig er vi bekymrede over, at det samlede provenu, man har lagt sig på, er så højt i forhold til det provenutab for de udøvende kunstnere, som den rapport, der bliver refereret til, har vist der er. Det er jo mere end dobbelt så mange penge, man regner med at skulle skrabe sammen på det her, som der er evidens for der mistes. Så af flere grunde er Parti_B altså ikke tilhængere af det her lovforslag, og derfor kommer vi nok til at stemme imod.
[122032] **Spørger**: Tak for det. Jeg ville egentlig have stillet et andet spørgsmål, men jeg bliver nødt til at følge op på det, ordføreren lige sagde. Ordføreren sagde, at hvis hr. Anders Breivik tildeles dansk statsborgerskab, vil han stå på et lovforslag. Men så vidt jeg er orienteret, er hr. Anders Breivik norsk statsborger og vil efter 7 år i Danmark kunne få adgang via erklæring, fordi han er født og opvokset som norsk statsborger. Er det ikke korrekt, at hr. Anders Breivik, hvis han løslades og bosætter sig i Danmark, efter 7 år kan få dansk statsborgerskab ved erklæring? **Ordfører**: Jo, og mig bekendt opholder hr. Anders Breivik sig på nuværende tidspunkt i Norge, hvor hr. Anders Breivik er under forvaring af de norske myndigheder. Der er intet, der tyder på, at hr. Anders Breivik overhovedet kommer til Danmark for at bo og for at arbejde. Men det er jo lidt, synes jeg, underligt, at man faktisk – når ordføreren for Parti_A står her på Folketingets talerstol og erklærer sig enig i, at vi skal stramme reglerne – er kritisk over for det, der bliver sagt, hvis det er den samme intention, som ordføreren for Parti_H har. **Spørger**: Parti_As ordfører brugte rigtig meget tid i talen på at snakke om antallet af personer, det er, vi tildeler statsborgerskab ved erklæring, og ikke så meget om, om man egentlig er villig til at stramme op på de krav, der er, altså det vandelskrav, der er på nuværende tidspunkt. Så jeg kunne godt tænke mig at spørge ordføreren, om ordføreren mener, det er vigtigere, at antallet ikke er for højt, frem for hvad det egentlig er for nogle mennesker, vi tildeler dansk statsborgerskab. **Ordfører**: Jeg synes ikke, det er et enten-eller; jeg synes det er et både-og. Jeg vil gerne være med til at se på vandelskravet, men omvendt mener jeg også, at antallet, der generelt kommer til Danmark, har betydning for sammenhængskraften, har betydning for integrationen. Når jeg kigger på oversigterne over tildelingen af dansk statsborgerskab i forhold til nordiske borgere, kan jeg jo også se, at f.eks. i 2019 ifølge de tal, jeg har fået oplyst her, gav man statsborgerskab til 35 borgere fra Sverige. Ministeren har nævnt en hel masse nordiske navne, så det er jo ikke sådan, at der kommer en masse med f.eks. mellemøstlige rødder ind den vej og får dansk statsborgerskab.
[102792] **Ukendt**: Tak. Taleren bringer et forslag frem her om at lave en høring i Transportudvalget, og det er jo sådan et lidt omfattende projekt at sætte i gang, så mit forslag vil være, og det vil jeg høre Taleren om han er enig i, at vi laver et ekspertmøde, hvor vi inviterer Transportministeriets dygtige medarbejdere over, sådan at vi kan få gennemgået reglerne og alle sammen på den måde kan få klarhed om det. Det kan godt virke lidt kompliceret, hvilket vi også har kunnet høre på debatten her i dag. Så det handler altså om at få klarhed om, hvad søren det egentlig er, der er i den gældende lovgivning, og hvordan det er, den vil kunne bringes i spil i forhold til f.eks. naboer til letbanen i Ring 3. **Ukendt**: Altså, jeg er positiv over for hvad som helst. Jeg synes, det skal være beslutningsforslagsstillernes endelige afgørelse, hvad angår spørgsmålet om, hvad man egentlig ønsker, altså, om man ønsker en eksperthøring, eller om man vil nøjes med eksperterne ovre fra ministeriet, eventuelt nogen fra nogle transportforeninger, der så dukker op og forklarer. Jeg er ret åben. Jeg synes, vi skal aftale det med Taleren. Jeg er glad for, at man i Parti_A er åben over for at gøre os klogere på det her. Det tror jeg vil gavne sagen og borgerne. Så tak for det. **Ordfører**: Velbekomme, og jeg vil sige helt præcist, hvad det var, jeg ville foreslå: Det er at få en teknisk gennemgang i Transportudvalget, så vi kan få den hurtigt arrangeret, måske allerede i den kommende uge, hvor vi i forvejen har travlt. Så kan vi få en bedre klarhed omkring det her, sådan at vi kan få behandlet det her beslutningsforslag færdigt, inden vi går på sommerferie. Tak. **Spørger**: En teknisk gennemgang er for mig også en god ting. Det har vi jo for vane i Folketinget, så hvis Ordføreren er med på det, er vi det såmænd også. Det kan han måske selv svare på.
[91446] **Spørger**: Når nu regeringen ikke kan støtte det her ganske glimrende forslag, kunne ministeren så ikke redegøre for, hvad det så er, regeringen helt konkret vil gøre for at løse det her problem – ikke det generelle problem, men det her problem med, at Tyrkiet på den måde driver moskéer og påvirker politisk og bruger moskéerne som politisk platform i Danmark? Så hvad vil man helt konkret gøre for at løse det problem? **Minister**: Som jeg også nævnte i talen: I det omfang, der er nogle, der mener, at der bliver udført spionage fra fremmede efterretningstjenester eller fremmede regeringer på dansk jord, så er det jo kriminelt; så opfordrer vi til at politianmelde det. Hvis der er nogen udenlandske forkyndere, der er kommet til Danmark på de regler, vi har i udlændingeloven, om, at man kan komme hertil som religiøs forkynder, som ikke lever op til de betingelser, man skal leve op til, f.eks. hvis de misbruger den opholdstilladelse, så skal det jo have konsekvenser for, at de har den opholdstilladelse. I øvrigt har vi netop fået vedtaget et lovforslag, som handler om, at man skal forhindre antidemokratiske donationer. Jeg synes ikke, vi sidder på hænderne. Jeg synes, vi har taget konkrete skridt for at sikre, at religion i Danmark, også islam, skal foregå på demokratiets vilkår, og det skal ikke misbruges til at undergrave demokratiet eller de grundlæggende menneskerettigheder. **Spørger**: Så må jeg jo spørge, om den lovgivning, man lige har vedtaget, og som ministeren henviser til, så vil forhindre det her. Ellers er det jo ikke en løsning på det konkrete problem, som bliver stillet op her. Efter min opfattelse løser det det ikke, medmindre man vil definere Tyrkiet og Erdogan som antidemokratiske. Det har jeg endnu ikke hørt regeringen ville gøre. Så hvad vil man konkret gøre for at løse det problem, som er et reelt problem, og som ministeren også anerkender er et reelt problem: at Tyrkiet fører politik på dansk jord via moskéerne? Hvad vil man helt konkret gøre for at løse det? **Minister**: Det er rigtigt, at vi har fået vedtaget det her lovforslag nu, som giver den til enhver tid siddende udlændingeminister mulighed for at sætte både statslige myndigheder, enkeltpersoner og organisationer på en liste, som det så er forbudt at modtage donationer fra. Hvis jeg her fra talerstolen peger på en konkret statslig myndighed eller en konkret enkeltperson og siger, at jeg mener, at de skal på listen, så ville jeg gøre alle udlændingemyndighederne, som ellers skal stå for den her sagsbehandling, inhabile. Derfor vil jeg gøre alt, hvad jeg kan, for ikke at stå og sagsbehandle her fra talerstolen. Men selve hensigten med loven er at sikre, at der ikke kommer midler fra udemokratiske kræfter ind og finansierer bl.a. religion i Danmark.
[85460] **Ordfører**: Tak for det, formand. L 11, lovforslaget, som vi her skal behandle, giver Erhvervsstyrelsen lidt flere muskler til at føre tilsyn med de virksomheder, som er omfattet af reglerne om dual use-eksportkontrol og visse sanktioner over for tredjelande. Konkret bliver det foreslået, at Erhvervsstyrelsen får bedre mulighed for at indhente relevante oplysninger hos virksomhederne, og samtidig får Erhvervsstyrelsen mulighed for at foretage kontrolbesøg, både anmeldte og uanmeldte. Det skal selvfølgelig ikke være til gene for de erhvervsdrivende. Derfor vil kontrolbesøgene ske ud fra en risikovurdering og temabaseret tilgang. På den måde sikrer vi, at danske virksomheder, der ikke lever op til deres samfundsansvar, kan kontrolleres, hvis det findes nødvendigt. Af høringssvarene fremgår det, at flere erhvervsorganisationer stiller sig kritisk over for Erhvervsstyrelsens mulighed for at foretage uvarslede kontrolbesøg uden retskendelser. I Parti_A mener vi dog, at de konkrete beføjelser, som det foreslås at Erhvervsstyrelsen skal have, er proportionale. Der er nogle særlige etiske forpligtelser for virksomheder, der agerer inden for reglerne om dual use-eksportkontrol samt sanktioner over for tredjelande. Når der skal eksporteres dual use-produkter, som kan bruges til både militære og civile formål, skal der være styr på, hvor de ryger hen, og det medfører et særligt ansvar både for de konkrete virksomheder og for den kontrollerende myndighed. Det ansvar bør vi tage på os, og det gør vi med det her lovforslag, og derfor støtter Parti_A lovforslaget. **Spørger**: Tak for det. Den socialdemokratiske ordfører siger, at der har været kritiske røster. Det kan man rolig sige: De er lodret imod i spørgsmålet om, hvorvidt der skal været uvarslede kontrolbesøg. Nu er ordføreren jo selv inde at sige, at det er uden retskendelser, og det er jo lige præcis det, der er hele nøglen til det her, nemlig hvorfor man nu lige pludselig kommer her fra regeringens side, det vil sige fra Parti_As side, og begynder at sige til en branche, som har opereret igennem mange år og har mange tusind ansatte og alt muligt andet, at man nu synes, det er på sin plads, at der kommer de her uvarslede kontrolbesøg, uden overhovedet at kunne lave en fast ramme for, hvornår det er, de her uvarslede kontrolbesøg skal være. Man vil kun gå ind og lave nogle konkrete eksempler på, hvordan og hvorledes det kunne være. Mener ordføreren ikke, det er at skyde gråspurve med kanoner i forhold til de konkrete virksomheder – nogle virksomheder, der som sagt er meget velrenommerede virksomheder? Og hvis ordføreren vil holde fast i, at der skal være de her uvarslede kontrolbesøg, mener man så samtidig ikke, at det som minimum skal være på sin plads, at man kan lave en fast ramme for, hvornår de skal foregå? **Ordfører**: Jeg skal bare gøre Spørgeren opmærksom på, at en af de her velestimerede virksomheder, som har opereret på det her marked igennem mange år, forleden dag figurerede i aviserne for muligvis at have tilsidesat det regelsæt, der gælder omkring det her. Derfor synes vi sådan set, at det er rimeligt nok, at kontrolmyndigheden har en ekstra beføjelse til at sikre, at vi ikke risikerer at påføre nogen risici, som man ikke bør påføre nogen ved at have den her delte anvendelse af de her produkter, som vi taler om. Ja, vi synes det er rettidig omhu at forsøge at sørge for, at der er et ordentligt kontrolsystem. **Spørger**: Nu er det jo vigtigt at holde fast i, at der overhovedet ikke er nogen af de her virksomheder, der er dømt. Så hvis man fra regeringens side sådan allerede nu begynder at sige, at okay, vi har åbenbart ikke noget retssystem her i landet, vi vil alligevel heller ikke have, at der skal være nogen retskendelser, så nu er folk åbenbart allerede dømt på forhånd, må jeg indrømme, at jeg synes, det er en glidebane af format, man nu begynder at komme ud ad. Derfor synes jeg også, at vi, hvis man så vil holde fast i de her uvarslede kontrolbesøg, som minimum må kunne forvente et svar på, om der laves en afgrænsning for, hvornår det er, de skal foregå. Det fik jeg ikke svar på i første omgang, og det håber jeg jeg kan få svar på i anden omgang. **Ordfører**: Jeg er nødt til at gøre ordføreren opmærksom på, at jeg ikke sagde noget om, at der var virksomheder, der var dømt i den her forbindelse, og end ikke, at der var vurderet de klagepunkter, som var rejst. Jeg gjorde bare opmærksom på, at det er en velrenommeret, traditionsrig virksomhed, som er vant til at operere på det her marked, men som alligevel kommer i konflikt med nogle af de her ganske komplicerede regler, der er. Og der har vi som samfund en forpligtelse til at sørge for, at vi hjælper virksomhederne på rette vej, hvis de skulle have glemt regelsættet. **Spørger**: Jeg havde jo forventet sådan en skov af gode spørgsmål til den socialdemokratiske ordfører. Allerførst er det jo nok ikke nogen alt for stor hemmelighed, jævnfør også, hvad jeg spurgte den socialdemokratiske ordfører om, at vi fra Parti_Bs side er meget skeptiske over for den del af elementet af lovforslaget, der handler om de uvarslede kontrolbesøg. Vi er jo selvfølgelig fuldstændig enige i, at reglerne skal overholdes. Vi er også fuldstændig enige i, at i forhold til hele spørgsmålet om dual use er det selvfølgelig vigtigt, at den vigtige forsvarsindustri, vi har, selvfølgelig også overholder de regler, som der er, i forhold til at sikre, at deres produkter bliver brugt godt og rimeligt. Men det er altså bare stadig væk fuldstændig at skyde gråspurve med kanoner, når man allerede nu åbenbart begynder at agere, som om der er danske virksomheder, som er dømt på det her område, for det er der ikke. Vi taler altså om velrenommerede kæmpestore danske internationale virksomheder, som har store lande og ikke mindst allierede lande som kunder. Nu begynder vi altså at sige: Okay, det er vi da egentlig hamrende ligeglade med. Og nu begynder vi sådan at gå fuldstændig imod, hvad alle interesseorganisationer, alle erhvervsorganisationer nu begynder at råbe vagt i gevær om, nemlig at hvis vi mener noget om retssikkerhed i det her parlament, kan man selvfølgelig ikke bare begynde at indføre det her kontrolkorps, som skal rende rundt, fuldstændig som de har lyst til, og snage i alle de forskellige papirer, uden at der er grundlag for det. Derfor må det altså også være et minimum, at hvis og såfremt regeringen ønsker at holde fast i det her totale nybrud i forhold til den her velrenommerede danske branche, så må man da også kunne forvente, at der bliver lavet nogle fasttømrede retningslinjer for, hvornår det er, de her uvarslede kontrolbesøg skal foregå. Det har vi endnu ikke kunnet få svar på. Man får kun oplyst, at det f.eks. kunne være sådan og sådan og sådan. Det er altså ikke godt nok i et retssamfund. Vi har intet, der beviser, at der skulle være nogen danske virksomheder, som ikke ønsker at samarbejde med danske myndigheder. Så overhovedet at komme med det her virker også fuldstændig, undskyld, jeg siger det, absurd, og derfor forventer jeg også, at regeringen siger: 1) Vi ønsker stadig væk at have den her industri med mange tusind arbejdspladser i, eller 2) vi ønsker den ikke. Hvis man ønsker nr. 1, må det også kunne forventes, at man også går ind og laver nogle regler, som er til at forstå, og som ikke mindst er i balance med virkeligheden, og det er altså det, vi mangler. Derfor håber jeg, at regeringen lytter til dem, som virkelig har været ude at råbe vagt i gevær, og jeg håber som minimum, at regeringen er interesseret i at gå i dialog med Folketingets partier omkring det her, sådan at vi også kan få nogle retningslinjer, som også kan fungere, i forhold til at de her mange tusind arbejdspladser ikke skal forsvinde.
[92428] **Spørger**: Tak. Ordføreren fortsætter, som jeg hører det, den manipulation, der har været i flere år, med, at de her syrere, der er kommet til Danmark, er sådan nogle veluddannede nogle, som nu – og det er synd for dem – skal sendes tilbage til deres hjemland igen. Er Ordføreren bekendt med det, som Berlingske skrev i går på baggrund af en analyse fra Danmarks Videncenter for Integration, der viser, at de her syrere er de næstdårligste af dem, der i de her år er kommet til Danmark, i forhold til f.eks. at blive integreret på arbejdsmarkedet? **Ukendt**: Jeg er helt bekendt med det, og det er faktisk et rigtig godt og fagligt solidt arbejde, Danmarks Videncenter for Integration nu leverer. Og det er da et kæmpeproblem, at så mange syrere står uden for arbejdsmarkedet og ikke er i uddannelse. Der er nogle, der er i uddannelse, bl.a. dem, der nu har fået inddraget deres opholdstilladelse. Det, jeg opponerer mod, er, at vi jo ikke kan sende dem ud, og at vi så i den periode sætter folk på et udrejsecenter, som ellers ville kunne bidrage, og som i al fald nu hverken kommer til at kunne bidrage eller noget som helst andet. Det vil tværtimod både være en kæmpe belastning i deres egne liv og for samfundet at sætte dem på et udrejsecenter, når der ikke er noget perspektiv for udsendelse. **Ukendt**: Så det, Parti_C foreslår, er, at dem, som går i gymnasiet, eller som har et job som buschauffør, skal fortsætte med det, mens dem, som ikke har det, skal på et udrejsecenter. Er det virkelig den form for opdeling, Parti_C foreslår, altså at nogle kan komme til, og at andre må berede sig på at sidde på et udrejsecenter, indtil de kan komme hjem? For ellers giver det, Taleren siger her, slet ingen mening. **Ukendt**: Nej, nu tror jeg, det er Taleren, der i den grad manipulerer. Det har jeg ikke svaret, og nej, det mener jeg heller ikke. Vi mener ikke i Parti_C, at man skal placeres på et udrejsecenter i måneder og år, når der ikke er perspektiver for udsendelse. Det er en kæmpe belastning for det danske samfund, og det er at stikke folk blår i øjnene, for de mennesker er her jo endnu. Det eneste, vi måske kan blive enige om, er, at vi skal gøre en indsats for faktisk at sende mennesker ud, som ikke har berettiget ophold i Danmark, altså kriminelle og andre. Det kræver jo, at man har aftaler, og vi ønsker altså ikke at samarbejde med en diktator og sende mennesker til et land, hvor der ikke er fred.
[82113] **Spørger**: Jeg har brug for at starte med at bringe proportioner ind i den her debat, for jeg fornemmer ligesom en anklage om, at vi er nogle, der er hysteriske, fordi vi bekymrer os om den meget omfattende husdyrproduktion i Danmark. Danmark er nu det land i verden, der producerer suverænt flest svin pr. indbygger, faktisk har vi så mange svin, at vi kunne halvere bestanden og alligevel beholde førstepladsen, hvis man ser bort fra et par små stillehavsøer. Det er ekstremt, og det er omkostningerne desværre også. Derfor støtter vi forslaget, også selv om det er en tilbagerulning af et lovforslag, som vi stemte for i 2017. Men det forslag er desværre endt på en anden måde, end vi havde håbet, for der blev taget ret store ord og også meget flotte ord i brug, dengang man lavede den her nye husdyrregulering. Formålet var at skabe en mere ensartet regulering af husdyrproduktionen på tværs af kommuner. Vi støttede det, man dengang kaldte et paradigmeskifte, fordi vi troede, at det ville blive brugt til at sætte et højt beskyttelsesniveau, men i stedet er det blevet brugt til at sænke beskyttelsesniveauet og til at fjerne kommunernes mulighed for at trække i nødbremsen, hvis væsentlige lokale forhold talte imod en udvidelse af husdyrhold. I de sidste par år har vi set, hvordan det ene lokalsamfund efter det andet er blevet omdannet til industrizone, og hvordan de kommunale politikere med stigende frustration har set til, fordi de ikke kunne komme de her små lokalsamfund til undsætning. Jeg besøgte for nylig sådan et lille lokalsamfund på Tuse Næs ved Holbæk, der er et fuldstændig vidunderligt område mellem fjorde og med skov, fredede strandenge og sjældne orkideer, men i det lille område ligger der også seks svinefarme, og nu vil ejeren udvide en af dem til svimlende 50.000-75.000 svin om året. Det er en tidobling af den nuværende bestand, og det vil kræve en stald på 7.500 m², altså hvad der svarer til seks, syv store idrætshaller plus fem høje fodersiloer. Én ting er, hvad det vil betyde for områdets æstetiske kvalitet at få placeret sådan en mastodont midt i det åbne land, noget andet er de gigantiske sundhedsmæssige, miljømæssige, naturmæssige, trafikmæssige og økonomiske konsekvenser, det vil få for sådan et lille område. Svinefabrikken kommer til at ligge omkring 50-100 m fra den nærmeste nabo og 500 m fra et Natura 2000-område med sjældne orkideer. Både natur og mennesker vil blive påvirket massivt af den øgede forurening med ammoniak, kvælstof og andre stoffer, og allerede i dag fortæller de lokale, at man skal være heldig for at finde en orkide dér, hvor der tidligere var tæpper af dem. Og så er der sundhedsbelastningen, som vi heldigvis er glade for ministeren nu borer ned i, men det er jo et tilbagevendende problem, at der ikke er særlig mange, der har en interesse i at få det undersøgt tilstrækkeligt. Vi hører Landbrug & Fødevarer, der gemmer sig bag ved, at der ikke er foretaget danske undersøgelser, der viser, at der er en negativ sundhedsmæssig påvirkning, men der har jo heller ikke været foretaget nogen undersøgelser, for hvem har en interesse i at undersøge det, hvem har en interesse i at poste penge i det? Så ved jeg godt, at der er nogle, der måske vil sige, at mennesker på landet jo har sagt ja til at leve med generne fra landbruget, så de må bare finde sig i det, men en svinefarm, der er seks, syv fodboldbaner stor, er jo ikke et landbrug, det er en fabrik, og mennesker på landet har aldrig sagt ja til at bo op og ned ad forurenende fabrikker, der giver dem fysiske gener, belaster området med tung trafik og ødelægger naturen. Man flytter på landet for at nyde den friske luft, den skønne natur og sammenholdet, ikke for pludselig at se sin landsby omdannet til en industrizone med tung trafik, luftforurening og affolkning, og så får man ikke engang de samme rettigheder som naboer til industrivirksomheder, og så har man heller ikke engang nogen kommunalpolitikere, der kan lytte på ind og hjælpe en, for de er jo også sat fuldstændig ud af spillet. Det er jo det, vi prøver at gøre noget ved her. Og ja, en ensartet, national regulering havde været fint, hvis vi havde et højt beskyttelsesniveau, men det har vi ikke, og derfor vil vi gerne genindføre den kommunale nødbremse, hvor man i det mindste som lokalsamfund kan gå til sin lokale politiker og sige: Hjælp os, det her holder ikke. Det er jo det, man kan med den øvrige industri, og det er derfor, jeg synes, at det her fokus har været så forfejlet, fordi man kun fokuserer på, at der skal være en ensartethed og parallelitet imellem husdyrproducenter og den øvrige industri. Men der er jo ikke parallelitet i forhold til den øvrige industri, når vi snakker om, hvor den må ligge, for der er jo en helt anden type beskyttelse, men den beskyttelse er der bare ikke for mennesker, der bor på landet. Det er fuldstændig urimeligt, især når det ikke handler om at nedlægge al svineproduktion i Danmark, men handler om, at vi har så stor en svineproduktion i Danmark, og at den jo desværre bare ser ud til at blive større og større og mere og mere industrialiseret. Så dermed vil jeg sige, at ja, vi støtter forslaget. **Spørger**: Tak for støtten til beslutningsforslaget, og tak til Parti_C for at have skiftet holdning, siden de var med til at vedtage den sidste lovændring. Zenia Stampe foldede det ud, ud fra virkeligheden og det, der sådan set sker derude. For det er jo grotesk, at man, når man har et lokalsamfund, hvor folk har valgt at bosætte sig på grund af, at der er nogle naturværdier, så oplever, at der er en ansøgning fra en svineproducent, som vil udvide så massivt. Det er jo lidt vildt. 50.000 slagtesvin udgør jo en kvælstofbelastning, der svarer til, at man etablerede et bysamfund på 30.000 indbyggere. Det her er nogle helt vilde størrelser, og så er det jo ikke, fordi der er et rensningsanlæg til den udledning, for det er sådan set noget, man leder ud på markerne hvert eneste år, og som medfører gener. Det er meget fint, at miljøministeren nu vil undersøge noget nyt. Jeg synes, det er fint, at Parti_C så markant siger, at der er en grund til, at Parti_C har skiftet holdning. Tak for det. **Ordfører**: Tak for de ord. Det var jo ikke så meget et spørgsmål, så bare tak for det gode samarbejde. Jeg synes, at det, der er vigtigt at forklare folk – og det er ikke så meget til Parti_Gs ordfører, for han er forslagsstiller, og han ved det – jo er, at hvis man bor på landet, lever man nu i en virkelighed, hvor man pr. definition bor i en industrizone. Sådan var det bare ikke tidligere, men sådan er det i dag. Hvis du bor på landet, har du bare ikke de rettigheder, vi andre har, fordi dit område pr. definition er en industrizone med den type husdyrregulering, vi har her. Det synes vi simpelt hen ikke er rimeligt over for de mennesker, der bor på landet, og vi synes bestemt heller ikke, at det er rimeligt over for den natur, som vi jo ellers gør alt muligt for at begunstige i en tid, hvor vi efterhånden ellers er ved at være klar over, hvor belastet den i virkeligheden er. Det gælder jo også nogle af de områder, der er hårdt ramt af svineindustri. **Spørger**: Tak. Det er korrekt opfattet, at det ikke så meget var et spørgsmål. Det er nogle gange svært at nå at folde alle sine holdninger ud på 1 minut. Men tak for, at ordføreren har valgt at tage ud og besøge den lokalbefolkning, som er svineramt, for det er jo sådan set det, de er. De bliver sådan set endnu mere svineramt i fremtiden, hvis kommunen overholder reglerne. Jeg synes, det her er en lidt mærkelig debat. Jeg vil godt opfordre ordførerne til at fortsætte og være med i debatten i et samspil med organisationer og lokalbefolkning, så man måske en dag kommer frem til, at Parti_A indtager en anden holdning. **Ordfører**: Jeg kan bare sige, at jeg er enig. Jeg læste i øvrigt også i min forberedelse til den her debat den glimrende ordførertale, som vores formand holdt i sin tid for SF i forbindelse med behandlingen af husdyrloven. Men jeg vil bare sige, at jeg er meget glad for det samarbejde, der er på tværs, og jeg håber, at vi bare generelt kan skabe en større bevidsthed omkring de meget store omkostninger, vores husdyrproduktion giver. Jeg tror, de fleste danskere ved, at vi har rigtig mange grise, men jeg tror måske ikke, at de er klar over, hvor store omkostninger vores samfund i virkeligheden bærer på grund af det.
[109587] **Spørger**: Tak for det, og tak for statsministerens tale her til sidst. Jeg vil egentlig bare spørge statsministeren, om statsministeren er enig med udenrigsministeren, som har udtalt følgende i forbindelse med de her hyppige besøg af russiske skibe på Færøerne. Han siger den 25. april: Hvis Færøernes ønske om at komme tættere på EU skal gå i opfyldelse, skal Færøerne grundigt overveje, om de vil forlænge deres fiskeriaftale med Rusland. Er statsministeren enig i den udtalelse? **Minister**: Som jeg sagde det før i forlængelse af hr. Sjúrður Skaales som altid udmærkede og gode ordførertale, har jeg tillid til, at man på Færøerne træffer de beslutninger, der skal til. Jeg har i hvert fald ikke som statsminister oplevet andet end et tæt og godt samarbejde omkring både sanktioner og Vestens forhold til Rusland i det hele taget. Når det drejer sig om EU-spørgsmålet, er jeg selv engageret i at få skabt en tættere sammenhæng mellem Bruxelles, EU og EU's institutioner og så Færøerne, for det er der et stærkt ønske om. **Spørger**: Jeg synes jo ikke rigtig, at statsministeren svarede. Skulle vi prøve igen? **Minister**: Jamen jeg forholder mig ikke til citater taget fra den danske presse. Jeg forholder mig til det samarbejde, der er inden for rigsfællesskabet. Og der er det mit meget, meget klare indtryk, at Færøerne ønsker at være en del af det og også har været det. Jeg vil bare sige, at nogle af de sanktioner, der er indført på Færøerne, hvad angår eksport til Rusland, er markante. Det er markant. Og jeg har tillid til, at man også fremadrettet træffer de beslutninger, der skal til. Jeg forstår, at der pågår en diskussion, som endnu ikke er afsluttet.
[118496] **Spørger**: Tak for ordet, og tak for talen. Ordføreren kom vidt omkring, og det forvirrer mig en lille smule, for det virker lidt, som om der er meget malurt i bægeret, men alligevel vil man ikke stemme nej til det, fordi – ja, det ved jeg faktisk ikke helt hvorfor. Så mit spørgsmål går på, at ordføreren nævnte, at der var nogle, der blev straffet i de her område, eller at området blev straffet. Det kunne jeg godt tænke mig at få uddybet. Hvem mener ordføreren bliver straffet, og har man nogen statistik på det eller andet? For det er ikke lige de statistikker, jeg i hvert fald ser. **Ordfører**: Der har jo været begrænsninger på, hvem der har måttet flytte ind i de her områder. Derfor kan man med rette sige, at der er nogle mennesker, der har stået på venteliste til bestemte boligområder, og som ikke har kunnet flytte ind. Det er mennesker, som har betalt kontingent i årevis til en bestemt boligforening, fordi de gerne vil bo i det område, og som så ikke kan flytte ind. Det er jo sådan set en form for begrænsning af den rettighed, man har som skrevet op til en almen bolig. Det er jo nogle gange sådan, at folk vælger at blive skrevet op til særlige boligområder, f.eks. fordi huslejen er lav, eller det kan være, de har familie i området. Så jeg mener sådan set, der er nogle, der er blevet frataget en rettighed, i forbindelse med at man er gået ind i at lave de her afviklingsplaner af almene boliger. Det mener jeg sådan set jeg har ret i. **Spørger**: Tak for svaret. Tidligere nævnte ordføreren – eller også var det en anden – noget om, at her var der heldigvis ikke væltet boliger eller andet, og så blev der også nævnt boligsociale indsatser. Kan ordføreren ikke anerkende, at det her indflytningsforbud har været med til at skabe en beboersammensætning, som er mere blandet, bedre integrationsmæssigt og bedre socialt? Har det ikke gavnet skolen, eller er der andre ting? Er der nogle signaler, der gør, at ordføreren kan vise, at det her ikke har virket? **Ordfører**: Jeg har mest eksempler fra Aarhus, hvor der har været nogle helt absurde tilfælde, hvor folk, der f.eks. har deltidsarbejde, har haft så lav en indtægt, at de ikke har kunnet flytte ind. Det har f.eks. været par, som har været tæt på at være færdiguddannet, og som ikke har måttet flytte ind. Så lige hvordan det er i Tingbjerg – nu er det her jo en meget lokal sag – kender jeg ikke til, men vi er altså ude der, hvor man virkelig burde revurdere de her ghettolovgivninger og komme frem til noget, hvor man ikke straffer områder, som er i en god udvikling, så hårdt. Altså, jeg synes, at det, man har vedtaget i de parallelsamfundslovgivninger, er alt for rigidt.
[93235] **Spørger**: Tak for det. Det er jo, kan man sige, nogle rigtig pæne ord, Parti_Bs ordfører kommer med, i forhold til at man gerne vil kigge på det her område, at man gerne vil se på det her område. Vi har jo selv fra Parti_Fs side stillet adskillige forslag til forbedringer på handicapområdet, både i forhandlinger, hvor vi har fået en del med i satspuljeregi – nu kaldet reserven – men også i Folketingssalen. Så derfor kunne jeg godt tænke mig at høre Parti_Bs ordfører om, hvor mange forslag Parti_B har fremsat her i Folketingssalen for at forbedre handicapområdet, altså løsningsforslag. Et er jo, at man sagtens kan sige, at det skal vi gøre bedre, og at vi skal til forhandlinger, men hvor mange forslag har Parti_B selv stillet i Folketingssalen for at forbedre handicapområdet, både i forhold til hjælpemidler, men også i forhold til retssikkerheden? Det kunne ordføreren måske lige nævne. **Ukendt**: Jeg vil lige starte med at kommentere på det, som ordføreren fra DF taler om, i forhold til at man gerne vil tale fint om tingene, og at man gerne vil kigge på det og se på det. Jeg nævnte faktisk nogle specifikke ting. For jeg nævner netop præcis i forhold til hele visiteringsprocessen, at jeg synes, at der her er noget, der er helt oplagt at kigge på, så kommuner og regioner samarbejder bedre. I forhold til det med løsninger har jeg ikke lige skrevet ned, hvad Parti_B herinde er kommet med af konkrete løsningsforslag. Men det helt paradoksale ved det her er, at jeg i den kommune, hvor jeg sidder som byrådspolitiker, når jeg i mit udvalg, hvor der også sidder folk fra DF, er kommet med adskillige forslag, så nogle gange har manglet den opbakning. Det er jeg nødt til at sige. Jeg har stået her i Folketingssalen en tirsdag, og jeg har en onsdag stået i byrådsregi – det var godt nok på Teams – og harceleret i forhold til hele omgørelsesprocenten på socialområdet og har sagt: Ved I hvad, i går stod jeg i Folketingssalen og havde den modsatte udfordring, og nu står jeg her som byrådspolitiker, hvor jeg virkelig mener, at vi kan gøre noget, og står alene med det. **Ukendt**: Jamen nu er det her i folketingsregi og ikke i byrådsregi. Derfor ville jeg gerne høre ordføreren svare på, hvilke forslag ordføreren har stillet i Folketingssalen – altså ikke alle, for det kan man måske ikke altid huske, hvis man har stillet mange, men bare ét forslag – for at forbedre handicapområdet. Kan Taleren måske også sige, om der vil komme nogle forslag fra Parti_B, som vi kan behandle her i Folketingssalen, om forbedringer på handicapområdet? **Ukendt**: I forhold til det sidste tænker jeg, at ordføreren fra DF skal spørge vores handicap- og socialordfører, for jeg er ikke handicap- og socialordfører, jeg er kun vikarierende. Jeg sidder som familieordfører, og derfor har jeg heller ikke personligt fremsat nogen beslutningsforslag og kan derfor heller ikke svare på, hvad tidligere ordførere har gjort. Det har jeg desværre ikke tal på med her i dag. Men jeg er familieordfører, og jeg fremsætter også mine egne beslutningsforslag, og jeg vil også meget gerne gøre det sammen med ordføreren fra DF, skulle det være interessant, på handicapområdet. Men i forhold til hvordan det er ude i kommunerne, diskuterer vi det jo netop igen i dag. For det er ude i kommunerne, man virkelig kan rykke på nogle af de ting, og vi sidder og diskuterer det som kommunalpolitikere og som byrådspolitikere, og der får jeg ikke den opbakning til nogen af de forslag. Jeg føler faktisk, at det er rigtig, rigtig ærgerligt, at man netop ude i kommunerne, hvor man kan rykke på det, så vælger ikke at gøre det.
[88961] **Ordfører**: Tak, hr. formand, og tak til medspørgerne for denne vigtige debat. Det er måske en af de vigtigste udenrigspolitiske debatter, for det er jo sådan, at Kina udfordrer os alle sammen i øjeblikket. Nogle hævder, at vi bevæger os ind i det kinesiske århundrede, og det er jo en udfordring, ikke på grund af Kinas traditionelle kultur, men det system, der er i Kina, og det er jo kommunisme. Det er jo det, der er en udfordring. Napoleon skulle engang have udtalt: Lad Kina sove videre, for når de vågner, kommer de til at ryste verden. De fik lov til at sove helt til 1970'erne, hvor der skete en åbning, og det var rigtig, rigtig fint i starten. De skulle ud af fattigdommen, og det, de var optaget af, var vækst og udvikling, og det var rigtig fint. Men i de senere år er der sket sådan et paradigmeskifte, og der kan man så spørge, om vi i Vesten har været lidt naive og måske har sovet i timen. Siden 2012 synes jeg der er sket rigtig mange bekymrende ting: Præsidenten er blevet gjort til livstidspræsident, der er knægtelse af menneskerettigheder, man udfordrer nabolandene, man har globale ambitioner, også militært, og det udfordrer os alle sammen. Så er der bygningen af den nye Silkevej, og det er også noget, der er til fordel for kineserne, og det er også en udfordring. Det, der også er bekymrende, er, at Kina på en måde også er i gang med at underminere de organisationer og lande, der har hjulpet dem ud af fattigdommen. De overholder ikke de internationale spilleregler, og det er også en udfordring. Vi i Parti_D er tilhængere af et godt forhold til Kina. Vi er også tilhængere af, at vi bliver ved med at handle med Kina. Det er et vigtigt marked for Danmark og de danske virksomheder, og det kan vi gøre, men vi skal samtidig også tale lidt tydeligere i forhold til knægtelsen af menneskerettighederne. Noget af det finder man i den nuværende partnerskabsaftale, hvor der også står en del om menneskerettigheder, men det, som jeg synes er vigtigt, er, at det, der står, bliver videreudviklet og bliver markeret tydeligere. Vi er ikke tilhængere af, at vi i Danmark som ene land bare kommer i konflikt med Kina. Med hensyn til de ting, hvor Kina udfordrer os globalt, skal vi altså gøre det med de andre demokratiske lande. Jeg har sympati for den amerikanske administrations idé om demokratiernes alliance, at vi demokratier finder sammen i forhold til Kinaudfordringen, eksempelvis det, som Australien står over for i dag. De bliver jo presset af Kina, og der står de på en måde alene. Der kunne jeg egentlig godt tænke mig at vi i Danmark og EU-landene og de andre vestlige demokratier står på deres side. Det vil måske skabe respekt hos kineserne. Så vores udfordring skal være i fællesskab med vores allierede, både i EU, men også i de demokratiske lande, der er uden for EU. For her har vi mulighed for at tale med en meget større stemme over for Kina, end hvis vi gør det alene. Derfor er det selvfølgelig vigtigt, at vi forsøger at opnå enighed om en ny kurs blandt vores internationale samarbejdspartnere. Samtidig er det også vigtigt, at vi fortsat skal kunne handle med Kina. Som jeg sagde tidligere, har det stor betydning for dansk økonomi, at vi fortsat handler med Kina. Men det at blive ved med at handle med Kina udelukker ikke, at vi fra dansk side samtidig kan sende et tydeligt signal til Kina om, at Danmark ikke vil vende det blinde øje til krænkelser af menneskerettigheder i Hongkong, men heller ikke i Kina i forhold til de religiøse mindretal. Men det første skridt i den retning er at italesætte de problemer og udfordringer, der er, og det har vi på en måde taget hul på i den her vigtige debat i dag i Folketingssalen, og så håber jeg, at regeringen handler på den debat, der har været i dag i Folketingssalen. Tak. **Spørger**: Ja, den er kort. Ordføreren siger, at vi ikke som ene land skal udfordre Kina; det er jeg jo fuldstændig enig i, men skal vi ikke som ene land alligevel stå op for det, vi mener? Altså, der er et paradoks i det. Ordføreren nævner jo også det, der sker med Australien lige for øjeblikket, men vi har jo også oplevet, at Sverige trådte i karakter, og at Norge trådte i karakter. Har ordføreren et bud på, hvordan vi som lande kan bakke hinanden op i den her situation? **Ordfører**: De eksempler, der blev nævnt, er jo det, der understreger, at vi ikke skal gøre det alene. Australien udfordrede Kina alene. De er pressede. Det er på samme måde med svenskerne, og derfor skal vi gøre det klogt. Vi skal gøre det sammen med de andre demokratier. Selv om nogle ikke bryder sig om den nuværende amerikanske administration, er der i hvert fald en idé, som jeg synes er sympatisk, og det er den amerikanske udenrigsministers idé om demokratiernes alliance. Også i forhold til når der skal udpeges ledere af de forskellige FN-organisationer, er det vigtigt, at Vesten ikke står med fem forskellige kandidater, men at man er enige om én. Så det, at vi holder sammen, vil være en udfordring for Kina. Det, vi skal huske på, er, at vi demokratier udgør et mindretal i verden og i FN, og derfor er vi nødt til at holde sammen. **Spørger**: Jeg er helt enig i, at vi skal bakke hinanden op, hvis der er et land, der kommer i klemme, som Australien er kommet lige nu, og jeg tænker bare på, hvordan vi kan gøre det meget mere strategisk og målrettet, så vi, hver gang der er et land, der kommer i den situation, bakker hinanden op. Jeg kan sige, at det var en meget, meget dejlig personlig oplevelse, da Ordføreren og undertegnede pludselig blev udsat for kritik fra Kina, at vi havde en masse parlamentariske kolleger rundtomkring i verden, der øjeblikkelig gik ud og sagde, at det her ikke var i orden. Så hvordan kunne man gøre det? **Ordfører**: Det er at få fælles fodslag blandt demokratierne i forhold til Kina. Vi skal ikke betragte dem som vores fjender eller vores modstandere, men bare sige, at vi gerne vil handle med Kina, og at vi gerne vil blive ved med at have et godt forhold til Kina. De bliver altså også nødt til at overholde menneskerettighederne, og det er vigtigt for os. De fortæller os, hvad der er vigtigt for dem. Vi skal også fortælle dem, hvad der er vigtigt for os.
[91365] **Spørger**: Det er ikke nogen nyhed, at vi ser meget, meget forskelligt på tingene, og jeg kan næsten ikke være i min krop, når jeg kan høre ordføreren tale om, hvad det er, virksomhederne skal gøre. For jeg tror faktisk, at de tager et kæmpeansvar derude. Så hører man, hvordan løsningerne til, hvordan vi får ligestilling, vælter ud fra talerstolen. Jeg vil bare lige minde ordføreren om, at man har gjort det her før i Danmark. Hvis vi vil have den viden, siger ordføreren – jamen vi har den. Det førte bare ikke til noget dengang. Altså, grunden til, at den blev afskaffet i 2016, som ministeren også sagde dengang, var, at det ikke var nogen løsning på de udfordringer. Jeg har et spørgsmål til ordføreren. Ordføreren har talt med rigtig mange forskellige på området. Har ordføreren også talt med f.eks. DA? Det er jo dem, der ligesom udfører den strukturelle sexisme, som ordføreren betegner problematikken som. Så har ordføreren også været i dialog med DA? **Ukendt**: Tak for det. Ja, der er en strøm af løsninger fra min hånd, og jeg ville ønske, at der også kom en masse flere løsninger fra Parti_B, når nu det her ikke er en løsning. Jeg vil gerne sige det en gang til: Det her er ikke en byrde for virksomhederne, for de opgør allerede deres lønstatistik i dag. Det eneste, som vi skal have Danmarks Statistik til, er at dele det op i køn. Så i forhold til det, jeg blev spurgt om: om jeg havde snakket med DA. Jeg har snakket med DI, og vi ser selvfølgelig meget naturligt ret forskelligt på tingene, men DI er også enormt optaget af, at der kommer bedre ligeløn på det her område, og de er jo, så vidt jeg forstår det, godt tilfredse med, at man har kønsopdelt lønstatistik. Så kan man selvfølgelig diskutere, hvor langt det skal gå ned. Og jeg og forskere og eksperter på området siger, at det ville være rigtig gavnligt at få med, altså særlig det her med tre ansatte, tre mænd og tre kvinder i samme funktion. Det er det, de siger er det allervigtigste i forhold til at få mere åbenhed omkring det her område. **Ukendt**: Mange tak. Ja, ordføreren ved sikkert meget bedre end de danske arbejdsgivere, om det her vil fungere, eller om det vil være en byrde for dem, eller om det vil være ekstra opgaver, især i en tid, hvor det virkelig er svært for dem, og hvor mange af dem kæmper for bare at overleve. Men det ved ordføreren sikkert mere om, end de gør, så det er forståeligt nok sådan – det var ironi. Jeg kunne godt tænke mig at spørge ordføreren om noget andet. Med det her vil der stadig væk være mulighed for, at man ikke får den klarhed. Hvis jeg bare sådan skal kigge det lidt i kortene, så kan man jo stadig væk være under samme kode og have særaftaler med hensyn til løn. Er det ikke muligt? **Ukendt**: Jeg vil starte med at sige, at det jo altså ikke er mig, der siger det her, jo, det er mig, der siger, at det er en løsning, men jeg siger det, fordi en række forskere og eksperter på det område siger, at det her er en løsning. Jeg har snakket med Dansk Industri. Jeg har ikke snakket med DA, det beklager jeg. Det skal jeg nok gøre. I forhold til om der ikke er situationer: Jo, man har jo anciennitet og alle mulige andre ting. Men når vi strukturelt kan se, at kvinder får mindre end mænd – altså, kvinder har jo ikke nødvendigvis en kortere anciennitet end mænd – så er der altså et problem, og det er det, vi gerne vil have belyst.
[113597] **Ordfører**: Tak, formand. Først vil jeg sige tak til ministeren for en virkelig god tale og nogle glimrende svar, som jeg satte stor pris på. Det var virkelig en fornøjelse. Ministeren svarede rigtig godt på mit spørgsmål om, hvad der kunne være positivt ved at indføre borgerdrevne folkeafstemninger. Der sagde ministeren efter en kort overvejelse, at det ville kunne øge borgernes politiske interesse, og det er fuldstændig rigtigt. Det er det, man ved fra forskningen, og det er det, man ved fra undersøgelser. Det øger borgernes interesse, fordi de bliver inddraget. Men det er ikke kun, fordi de bliver inddraget. Forud for en afstemning er der en debat i medierne, og mediernes artikler og indslag er med til at oplyse borgerne. Derfor ved man også fra tre forskellige undersøgelser i Schweiz, at borgere, der deltager i en folkeafstemning, har et godt eller et meget godt kendskab til det, de stemmer om. Tre ud af fire, dvs. omkring 75 pct., har et godt eller meget godt kendskab til det, de stemmer om. Så folkeafstemninger, også på lokalt niveau, oplyser, man kan næsten sige opdrager til politik og øger den politiske interesse. Det er det ene. Ministeren havde den indvending, at det ville skabe en lavere valgdeltagelse, og det er rigtigt, at det kan man godt se i Schweiz. Men man kan også prøve at se det fra en anden vinkel, altså at hvis 40 eller 50 pct. af borgerne deltager i en folkeafstemning, er det noget mere end 30 kommunalt ansatte, vil jeg nok sige. Så er det jo rigtig mange mennesker, som er med til at give deres besyv med. Så er det rigtigt, at valget til Europa-Parlamentet også har en lav valgdeltagelse. Den er omkring 50 pct. i unionen som helhed, og i Danmark er den noget højere. Det er der aldrig nogen der sådan har sagt var et problem. Det er trods alt 50 pct. af borgerne, der deltager ved europaparlamentsvalg. Så det er ikke et selvstændigt argument for at afskrive borgerdrevne folkeafstemninger. Så ved man også, at folkeafstemninger er mere i tråd med tiden. Hvordan er det, borgerne i dag giver deres mening til kende? Det gør de på sociale medier. Det er sådan, de indsamler underskrifter, det er sådan, de debatterer, og det er sådan, de næsten holder en afstemning. Nogle gange er det ikke lige lødigt alt sammen, men det er dog en slags inddragelse. Så folkeafstemninger er noget, borgerne kender gennem deres engagement på sociale medier, og alene det engagement burde sige os, at vi er klar til også at inddrage borgerne på lokalt niveau. Jeg vil gerne understrege, at folkeafstemninger ikke skal erstatte det repræsentative demokrati. Det skal supplere det, og det skal styrke det. I Schweiz, i Slesvig-Holsten, i Bayern og i andre lande, hvor man har folkeafstemninger, er der et stærkt repræsentativt demokrati. Samtidig har borgerne mulighed for at rejse emner til en folkeafstemning som et supplement og som en korrektion til den kurs, der er i dag. Jeg tror, det i mange tilfælde også ville hjælpe os til at blive bedre politikere, fordi vi ville tænke os en ekstra gang om, inden vi besluttede noget. Det er det, man ved fra forskningen i Schweiz. Politikerne i Schweiz har altid folkeafstemninger i baghovedet. De diskuterer åbent: Kan det her medføre en folkeafstemning? Derfor har de borgerne med allerede på forhånd i deres beslutninger, så de undgår en folkeafstemning. Det synes jeg er det smukke ved folkeafstemninger. De tvinger politikerne til hele tiden at have borgerne for øje. Det kan vi nogle gange komme til at glemme herinde, fordi vi bliver optaget af den lille boble, vi befinder os i, både på det gode og på det onde. Hermed har jeg sagt de indledende ord. Jeg ser frem til debatten og til at høre mine ærede kollegers holdning til folkeafstemninger. Ministeren lagde godt ud, synes jeg. Jeg er sikker på, at ordførerne følger op på samme vis. Jeg glæder mig til debatten. Tak. **Ordfører**: Undskyld, jeg skal også lige læse et forslag til vedtagelse op. Undskyld, Spørgeren, det havde jeg fuldstændig glemt. På vegne af Parti_J, Parti_G, Parti_I og Parti_F vil jeg fremsætte følgende: Forslag til vedtagelse »Folketinget konstaterer, at VIVE – Det Nationale Forsknings- og Analysecenter for Velfærd – har kortlagt erfaringerne med borgerdrevne folkeafstemninger i fire lande. Folketinget konstaterer, at borgerdrevne folkeafstemninger kan styrke borgernes politiske interesse og politikernes viden om borgernes præferencer. Folketinget noterer sig, at borgerne efterspørger muligheder for konkret at tage del i demokratiet, f.eks. gennem konkrete forslag. Folketinget opfordrer på den baggrund regeringen til inden afslutningen af indeværende folketingsår at fremsætte forslag om at etablere en mekanisme for borgerdrevne folkeafstemninger på kommunalt og regionalt plan. Emner, der kan bringes til folkeafstemning, bør begrænses til de emner, der må holdes kommunale folkeafstemninger om i dag.« (Forslag til vedtagelse nr. V 25). **Spørger**: Tak for ordet. Og tusind tak til ordføreren for en god tale. Jeg blev helt glad, da jeg så den her forespørgselsdebat. Jeg vidste slet ikke, at Parti_I og Parti_F havde det tilfælles, at vi er to partier, der går meget op i demokrati. Mit spørgsmål her kommer til at være lidt perspektiverende igen i forhold til Parti_Fs sådan forståelse og ambitioner for demokratiet. Den her forespørgselsdebat handler jo meget om en form for direkte demokrati, og folkeafstemninger er jo et led i det. Parti_I er meget inspireret af det deliberative demokrati, altså dialogen og nysgerrigheden som fundament for beslutningstagning. Det er jo bl.a. borgersamlinger, borgerting, § 17, stk. 4-udvalg, som kommunerne også har adgang til. Jeg vil bare spørge Parti_F: Hvilke tanker gør Parti_F sig om de typer af initiativer til at styrke demokratiet? **Ordfører**: Jeg var ikke overrasket over, at Parti_I ville være positive, for jeg kendte jo hr. Torsten Gejls arbejde, og han har været meget energisk vedrørende folkeafstemninger. Med hensyn til de redskaber, som Spørgeren foreslår, er de lidt mere bureaukratiske og kræver et længerevarende engagement. Det, der er fordelen ved folkeafstemninger, er, at det er en enkel sag, som man kan sige ja eller nej til. Og det er en enkel måde at inddrage borgerne på, uden at de skal bruge mange timer i deres fritid. Det er de færreste, der har overskud til det; de har nok at gøre med at klare dagen og vejen. Derfor er jeg ikke sikker på, at det kan erstatte folkeafstemninger, men det er også et supplement i den der demokratiske dialog, der er vigtig i et folkestyre. Det vil jeg gerne anerkende. **Spørger**: Tak. Jeg vidste ikke, at jeg havde en anden bemærkning, men jeg vil bare sige, at jeg er helt enig i, at vi nok skal tænke demokratiet i flere forskellige demokratiformer, som supplerer hinanden, altså det repræsentative demokrati, det deliberative demokrati og så også det direkte demokrati. Så det er klart noget, Parti_I er meget enig i, og vi ser frem til et fremtidigt samarbejde med Parti_F om den her dagsorden. **Ordfører**: Det vil vi meget gerne. De udelukker jo ikke hinanden. Vi kan jo overveje også måske at få etableret en høring om det. Jeg synes, at vi i Danmark har en tendens til at være meget Parti_D på nogle punkter, og vi er ekstremt Parti_D, når det kommer til vores demokrati, til vores repræsentative demokrati, som er blevet lidt støvet for mange mennesker, selv om det fungerer godt. Vi har et dejligt land, men vi skal passe på, ellers mister vi borgerne, især de unge, som er vant til Facebook-demokratiet. Der foretrækker jeg altså at inddrage dem gennem bl.a. folkeafstemninger, borgerdrevne høringer, samlinger osv.
[119829] **Spørger**: Tak. Hvis jeg skulle sammenfatte både statsministerens indledende tale og statsministerens replik, kan det sammenfattes i den ene sætning, som regeringens forslag til vedtagelse starter med, nemlig at Folketinget konstaterer, at det går godt i Danmark. Det gør det jo på mange leder og kanter også. Vi elsker alle sammen vores land. Men jeg kigger alligevel netop på vores indre farvande, jeg kigger på vores børns trivsel, og jeg kigger stadig på klimaet. Det er jo rigtigt, at regeringen i forhold til 2025-målet og måske også 2030 målet blev reddet af gongongen, fordi man har ændret nogle fremskrivninger, og faktisk viser det sig, at vores lavbundsjorder har udledt langt flere af de drivhusgasser, de skulle, før og ikke frem mod 2025, og at vi kommer til at fælde noget af vores skov efter 2030 i stedet for før 2030. Men når jeg kigger ud ad vinduet på den virkelige verden, brænder klimaet stadig, og det har kæmpe betydning, også for danskerne. Og jeg synes ikke, det er tilfredsstillende, at vi ikke er kommet længere med omstillingen i Danmark. Jeg synes ikke, det er tilfredsstillende, at vi stadig importerer for 2 mia. euro fossile brændsler fra Rusland hver måned i EU. Finder statsministeren det tilfredsstillende? **Minister**: Nej, jeg er bestemt ikke tilfreds med alt på klimaområdet. Det tror jeg ikke jeg bliver på noget tidspunkt. Det er jo derfor, jeg står her på talerstolen og er statsminister – det er, fordi jeg ønsker at skabe et endnu bedre Danmark og give mit bidrag dertil. Men det ændrer ikke på, at vi er rigtig godt på vej, og at rigtig mange helt tilbage i 2019 sagde: I kommer ikke til at kunne levere på jeres mål. Men vi kommer til at levere på vores mål. Det, der er så fantastisk, synes jeg, ved den måde, vi har grebet det an på nu i 5 år i Danmark, er jo, at vi har gjort det på en måde, uden at uligheden er steget, og uden at vi er blevet uvenner i Danmark – uden at de har splittet os, at vi er et af de mest ambitiøse lande på klimaområdet. Der er i øvrigt også andre områder, hvor jeg ikke er tilfreds: på kriminalitetsområdet. Det vil jeg altid nævne som noget af det første, for ja, der er masser af udfordringer på rigtig, rigtig mange områder, men hvis dit barn bliver slået ned en aften, har jeg svært ved at få øje på noget, der er vigtigere end at beskytte det barn. **Spørger**: Der er vi helt på linje, også med hensyn til moren til den dræbte dreng i Husum. Men jeg vil alligevel gå tilbage til det grønne, for jeg ved jo, at hele krigen i Ukraine også ligger statsministeren meget på sinde, ligesom det gør for mig selv. Vi har jo reduceret importen af gas fra Rusland meget, men vi støtter stadig Putins krig indirekte gennem vores import af gas. Og der kigger jeg så på Danmark. I den her regerings tid har vi ikke været i stand til at reducere forbruget af gas i Danmark, når man kigger på vores bruttoenergiforbrug i 2022 og 2023. Det synes jeg ikke er godt nok. Jeg tror egentlig godt, vi kunne gøre mere for at forcere omstillingen til grøn fjernvarme og til at bruge mindre gas i industrien osv. Så kunne vi ikke være enige om at holde ambitionsniveauet, selv om vi blev hjulpet lidt af statistikken i fremskrivningerne? **Minister**: Jeg har personligt i mange år været imod, at vi importerer gas fra Rusland. Jeg er imod afhængighed af lande, med hvem jeg ikke deler værdier. Hvis jeg husker ret, og det er med det forbehold, at jeg ikke husker alle tal, mener jeg, at vi er der nu, hvor vi i EU har reduceret vores import, altså vores forbrug af russisk gas med cirka tre fjerdedele, siden krigen startede. Det synes jeg sådan set er ret godt gået. Det er egentlig imponerende, synes jeg, at vi er nået så langt. Vi er ikke langt nok, og det er jo derfor, vi i Danmark presser på for at holde fast i et højt ambitionsniveau både nationalt og på europæisk plan.
[112253] **Spørger**: Tak for ordet, hr. formand. Nu står jeg her igen på vegne af vores ordfører på området, Jeppe Søe, der heller ikke har mulighed for at være til stede ved den her redegørelse i dag. Jeg fremlægger derfor den her tale på vegne af ham, og derfor bliver den heller ikke ret lang. Den arktiske redegørelse, som vi behandler i dag, indeholder en lang række uhyre vigtige emner, der alle på den ene eller den anden måde påvirker Arktis og dermed også resten af verden. Klimaforandringerne sætter det mest indlysende spor i det arktiske område. Så sent som for et par dage siden kunne man læse i medierne, at gletsjerne på Grønland smelter fem gange så hurtigt som forudset. Det er dybt foruroligende. Når isen smelter, bliver Arktis mere tilgængelig både for ressourceudvinding i selve Arktis og i form af nye sejlruter rundt omkring Arktis. Disse nye sejlruter vækker selvsagt stor interesse hos de omkringliggende nationer, da de er særdeles brugbare som handelsruter og til militær tilstedeværelse. Derfor er det af største vigtighed, at kongeriget og vores allierede er til stede i regionen, og at vores fokus især er på overvågning og suverænitetshåndhævelse, samtidig med at vi holder fast i målsætningen om lavspænding i Arktis på trods af den nye geopolitiske virkelighed, som er lidt urolig, og at vi desuden fortsætter det tætte samarbejde om udenrigs- og sikkerhedspolitiske spørgsmål, der vedrører Færøerne og Grønland, sådan at vi sammen skaber gode fælles løsninger. Tak for ordet. **Spørger**: Tak til ordføreren for talen, også tak for godt samarbejde mellem Moderaterne og IA. Det vil jeg gerne sige tak for. I fællesskab med regeringspartierne har vi jo besluttet, at vi inden længe holder et arrangement om Grønland og Færøerne, og det er rigtig positivt, fordi det er med til at sikre, at der er noget mere viden om Grønland og Færøerne hos regeringspartierne. Så det vil jeg gerne kvittere for. Noget af det, som FN's specialrapportør og andre aktører har været inde og pege på, er behovet for bedre ligebehandling i forhold til grønlændere, der bor i Danmark. Og det, de peger på bl.a. Hos Institut for Menneskerettigheder, er, at man bør oprette en statslig enhed, som skal koordinere indsatsen i forhold til grønlændere i Danmark, men man skal også være med til at tage nogle initiativer fra regeringens side, fra statens side i forhold til at sikre ligebehandling. Så jeg kunne godt tænke mig at høre, hvad Moderaterne tænker om de her anbefalinger, der kommer fra folk udefra – det her med, at man bliver eksamineret, kan man sige, af FN-systemet i forhold til at leve op til de rettigheder, som grønlændere i Danmark har. **Ordfører**: Jeg sætter selv meget stor pris på det møde, der er aftalt mellem de tre fra SVM-regeringen og de fire nordatlantiske mandater, om det at øge vidensniveauet internt mellem vores folketingsmedlemmer. Jeg kommer selv fra en del af landet, hvor vi også bliver kigget efter i kortene en gang imellem, med hensyn til hvordan vi behandler vores tyske mindretal i Sønderjylland. Der får man jo også nogle henstillinger, hver gang de er på besøg, om, at der er nogle forskellige ting, man skal justere på. Det er noget, vi tager meget alvorligt i Sønderjylland, og det mener jeg også helt klart, at man skal gøre i den her sammenhæng **Spørger**: Mange tak. Man kan sige, at mindretallet i Syddanmark er noget anderledes og er anerkendt som et etnisk mindretal i Danmark. Men der er stadig væk brug for, at man gør nogle indsatser i forhold til grønlændere i Danmark. Det vil jeg bare gerne understrege – altså at man godt kan lade sig inspirere, men at man også er nødt til at tage nogle initiativer. Og det udestår, som tingene er lige nu, fordi der netop ikke er sådan en registrering af det. Kunne man gøre det på en anden måde? Kunne man tage nogle andre initiativer for at sikre den her ligebehandling af grønlændere i Danmark? **Ordfører**: Budskabet er helt klart modtaget. Er der ting, vi kan gøre bedre, skal vi selvfølgelig kigge på det. Ligebehandling er jo en selvfølgelighed i virkeligheden. Så tak for budskabet.
[84648] **Spørger**: Tak for det, og jeg vil gerne spørge til noget, som jeg håber kan muntre statsministeren lidt op, for vi har typisk i de her debatter diskuteret uddannelsesloft og minimumsnormeringer, hvad der jo er endt lykkeligt, men hvad der nogle gange har virket lidt træls på statsministeren. Noget, som jeg ved statsministeren er vild med, er mindre bureaukrati og forslag, som ikke koster noget. Derfor har jeg simpelt hen fået den idé, som egentlig har været en idé et stykke tid, at man laver en frihedsreform for den danske folkeskole. Mit bud er simpelt hen, at vi kan få en markant bedre folkeskole for præcis de samme penge – det er ikke, fordi jeg ikke vil bruge flere penge på folkeskolen – men ved at sætte den fri, tror jeg faktisk, at vi kan lære eleverne mere, sørge for, at de trives bedre, og jeg synes også, at corona har vist det: kortere dage, børn, der trives bedre, fordi holdene er mindre, mere tid til den enkelte elev. Var det ikke på tide nu at sætte folkeskolerne fri i stedet for at holde dem i det jerngreb, som man har holdt dem i i mange år? **Minister**: Jeg tror, det er helt rigtigt, og jeg sagde det også i min indledende tale i dag, at mange i den offentlige sektor har gjort sig rigtig gode erfaringer under corona. Processer er blevet skrevet ud af planlægningen. Der har ikke været så mange mellemlag, man har skullet spørge om lov. Folketinget har ikke blandet sig på samme måde, som vi plejer at gøre – rigtig gode erfaringer. Jeg tror, at man skal passe meget på med at konkludere, at alle børn har trivedes under den undervisning, der har været under corona. Mange af vores mest udsatte børn har haft en betydelig dårligere skolegang, og der har ikke været opmærksomhed nok på deres problemer. Så billedet kan ikke tegnes så generelt, men konklusionen om at give mere frihed til faglighed gælder her, og som det gælder på andre områder i den offentlige sektor. Det deler vi jo helt grundlæggende, men det bliver selvfølgelig altid nødt til at være med det meget, meget klare formål, at flere børn skal lære mere og trives bedre, og der tror jeg, at tillid er et kerneord. **Spørger**: Det er jeg sådan set enig i, og jeg tror, at vejen til det kan være mange. Én skole kan have brug for at drive skole på én måde i et udsat boligområde, men inde i midtbyen, hvor der er stærk tradition for foreningsliv, kan det være på en helt anden måde. Hvorfor har vi bildt os selv ind, at one size fits all, når det kommer til den danske folkeskole? Hvorfor kan det ikke være sådan, at ét sted skal man gå i skole en time kortere, men til gengæld have mere åben skole eller have mere tæt samarbejde med foreningslivet, mens en anden minder mere om en heldagsskole? Hvorfor giver vi ikke den frihed til folkeskolerne? Det minder om noget af den frihed, som statsministeren før har talt om her i salen. **Minister**: Det er helt rigtigt, at hvis man gerne vil gøre mig i godt humør i en politisk diskussion, skal man gerne pege på mindre bureaukrati, fordi, som vi har diskuteret det før, har vi overbureaukratiseret vores offentlige sektor og ikke opnået de resultater, som man lagde til grund for den bureaukratisering, der er sket. Jeg er sådan set også meget, meget grundlæggende enig i, at vi ikke kan sidde og detailstyre alting ned i mindste detalje. Vi skal bare holde fast i, at en del af de regler, vi har indført igennem tiden, har vi jo gjort af en god grund, f.eks. at der tidligere har været for mange udsatte børn, der ikke har lært at læse og skrive og regne, og det mål er jo stadig væk det allervigtigste.
[102179] **Minister**: Tak for det. Med beslutningsforslaget her ønsker forslagsstillerne dels at pålægge regeringen at fremsætte et lovforslag, som ulovliggør, at der udtages overskud fra sociale tilbud, der er underlagt det såkaldte selvmøderprincip, dvs. kvindekrisecentre og herberger, som er reguleret efter servicelovens §§ 109 og 110, dels at pålægge regeringen at indkalde til forhandlinger om et skærpet tilsyn med fagligheden i de to boformer. Jeg vil gerne indlede med at kvittere for forslaget, som jeg har set frem til at debattere her i dag. Det er jo ikke nogen hemmelighed, at regeringen gerne havde set, at vi allerede nu havde sat ind over for muligheden for at tage overskud ud af de sociale tilbud, ligesom jeg er enig med forslagsstillerne i, at der er brug for, at vi drøfter kvaliteten af de tilbud, som tager imod nogle af de mest udsatte i vores samfund, nemlig voldsramte kvinder og mennesker i hjemløshed. Da beslutningsforslaget omhandler to dele, vil jeg starte med at adressere den del, som handler om et forbud mod at tage overskud ud fra herberger og krisecentre. Boformer efter servicelovens §§ 109 og 110 er som bekendt omfattet af selvmøderprincippet, hvilket skyldes tilbuddenes akutte karakter. Selvmøderprincippet sikrer, at den voldsramte kvinde og det hjemløse menneske kan blive optaget direkte af tilbuddets leder og ikke skal forbi kommunen. Som forslagsstillerne understreger i bemærkningerne til forslaget, har selvmøderprincippet afgørende betydning for nogle af de mest udsatte mennesker i vores samfund. Det er noget, vi skal værne om. Men selvmøderprincippet betyder også, at de her tilbud adskiller sig fra andre sociale tilbud, som kommunerne visiterer borgerne til. Samtidig er der fri adgang for private aktører til at oprette og drive herberger og kvindekrisecentre enten som private nonprofittilbud eller som private kommercielle tilbud med mulighed for at udbetale udbytte, hvis de kan opnå godkendelse hos socialtilsynet. Ser vi på kvindekrisecentrene, kan vi konstatere, at antallet af tilbud og pladser de seneste år er steget. Stigningen er primært drevet af, at der er kommet flere private kommercielle kvindekrisecentre til. Antallet af private kommercielle kvindekrisecentre er fra december 2019 til marts 2022 steget fra 6 til 20 og udgør således i dag en betydelig andel af de i alt 71 kvindekrisecentre. Civilsamfundet har historisk spillet og spiller også i dag en stor og vigtig rolle på herbergs- og kvindekrisecenterområdet, og det er selvsagt ikke alle private kommercielle tilbud, der er problematiske. Men når jeg taler med interessenter på området som f.eks. LOKK, fremhæver de, at der er aktører, som er på markedet af forkerte årsager og driver krisecentre med det formål at generere overskud, der kan udbetales som udbytte til den private ejerkreds. I bemærkningerne til forslaget her er flere af de historier gengivet. Ser vi på herberger, kan vi også konstatere en stigning i antallet af private kommercielle herberger. Fra december 2019 til marts 2022 er antallet af private kommercielle herberger steget fra 11 til 23. De private kommercielle herberger udgør nu omkring en femtedel af de i alt 110 herberger. Der er altså for begge boformer tale om markante stigninger i private kommercielle tilbud. Sammenholdt med det faktum, at kommunerne ikke har indflydelse på, hvilke tilbud der oprettes, og at der ikke findes en kritisk køber, når kommunerne ikke har visitationsretten, men skal betale prisen for opholdet, som tilbuddet har sat, ja, så mener jeg, at det ikke burde være muligt at drive et herberg eller et krisecenter og tage udbytte ud. Som jeg indledte med at sige, støtter regeringen altså et forbud mod at kunne udtage overskud på private sociale tilbud efter servicelovens §§ 109 og 110, men jeg må også sige, at et lignende forslag allerede har været drøftet i forbindelse med forhandlingerne om styrkelse af socialtilsynet og styrkelse af det økonomiske tilsyn med sociale tilbud i efteråret 2020 og foråret 2021, hvor regeringen foreslog, at private sociale tilbud skal oprettes og drives som selvejende institutioner. Det var der som bekendt ikke opbakning til fra et flertal. I stedet blev der indgået aftale om styrkelse af socialtilsynet og styrkelse af det økonomiske tilsyn med sociale tilbud, hvor tilbuddene bl.a. skal offentliggøre en ny række økonomiske nøgletal om bl.a. udbetalt udbytte. Nøgletallene vil kommunerne bl.a. kunne anvende i deres beslutningsgrundlag, når de skal vælge et konkret tilbud til den enkelte borger, og det vil dermed gøre dem i stand til at forholde sig som kritiske købere. Men som tidligere nævnt er der altså ikke en kritisk køber på § 109- og § 110-området. Beslutningsforslagets anden del pålægger regeringen at indkalde til forhandlinger om et skærpet tilsyn med fagligheden i de to boformer. Jeg vil gerne starte med at slå fast, at både kvindekrisecentre og herberger er omfattet af socialtilsynets godkendelse og løbende driftsorienterede tilsyn. Socialtilsynet kan kun godkende et tilbud, hvis det forventes at have den fornødne kvalitet, og i det indgår bl.a. en vurdering af personalets kompetencer. Når det er sagt, er regeringen enig med forslagsstillerne så langt, at vi bør interessere os mere for fagligheden, men vi mener, at drøftelser om faglighed bør ses i sammenhæng med spørgsmålet om kapacitet og tilgængelighed og tilbud, som kan imødekomme målgruppernes behov. Det er også en del af baggrunden for den kapacitetsanalyse på herbergsområde, som er igangsat med den politiske aftale om en omlægning af indsatsen på hjemløseområdet, som vi sammen med bl.a. forslagsstillernes parti indgik i november sidste år. Den analyse skal understøtte udviklingen i opholdstider, pladser, tilbudstyper, ejerformer, herunder omfanget af tilbud, som udtager profit, samt udgifter og kapacitet på området. Analysen skal også se på, om det samlede antal og også typerne af tilbud på området omfatter de faglige kompetencer, der svarer til målgruppens behov. Derfor mener jeg, at en eventuel drøftelse af fagligheden på herbergsområdet bør afvente analysen og tages i sammenhæng med drøftelserne om kapacitetsstyring, som vi skal have i forlængelse af den aftale på hjemløseområdet. Når det gælder fagligheden på kvindekrisecentrene, har der som sagt været en stor stigning i antallet af kvindekrisecentre og i antallet af pladserne på centrene. Der har desværre også været historier om tilvæksten af nye kvindekrisecentre af tvivlsom kvalitet. Derfor skal spørgsmålet om faglighed selvfølgelig adresseres, men jeg mener ikke, at vi bør se på spørgsmålet om kvalitet uden samtidig at kigge på spørgsmålet om kapacitet. Kapaciteten på kvindekrisecentre er ikke styret fra centralt hold, og tilvæksten af mange nye tilbud og pladser har skabt en bekymring for overkapacitet blandt visse interessenter – en overkapacitet, der kan betyde, at tilbuddet er nødt til at lukke, og dermed risikerer vi også, når der ikke er styring med kapaciteten, at det er de forkerte, der lukker, f.eks. tilbud med pladser til kvinder med ganske særlige behov. Jeg er derfor åben over for at drøfte, hvordan faglighed og kapacitet kan understøttes yderligere i forbindelse med det videre arbejde på krisecenterområdet, bl.a. i regi af forhandlingerne om reserven til efteråret. Regeringen er som sagt enig i intentionerne bag beslutningsforslaget. Der er behov for at sikre, at de offentlige midler, der bruges på kvindekrisecentre og herberger, faktisk kommer dem, som har behov for hjælp, til gode. Jeg mener, at vi har et vigtigt arbejde foran os, og der er allerede en kapacitetsanalyse på den ene paragraf i gang, og jeg tænker, det er godt at få belyst i udvalgsbehandlingen, hvordan vi kan sikre en parallelitet, også i forhold til den anden paragraf. Med det vil jeg sige tak for ordet, og at jeg ser frem til udvalgsbehandlingen. **Ukendt**: Tak til ministeren, ikke mindst for opbakningen til intentionerne i forslaget. Jeg er bekymret på samme måde, som ministeren er, ikke mindst fordi jeg er bekymret for, at der, hvis vi handler for sent, vil opstå den overkapacitet, som ministeren også taler om, og så vil vigtige historiske, faglige aktører, som er private, risikere at lukke. Så vil ministeren ikke sige lidt om, hvor særligt det her selvmøderprincip egentlig er, og hvor meget vi egentlig er afhængige af den faglighed, som også er hos de private aktører, som har været på området, Dannerhuset, Mændenes Hjem, som alle kender, og hvor meget det egentlig betyder for den viden og faglighed, vi har som land på det her område? **Minister**: Det er jo helt rigtigt, at historisk er der nogle helt centrale private aktører, som jo så har drevet selvejende tilbud og ikke tilbud, hvor man har udbetalt overskud som udbytte, som jo har både en meget stærk faglighed, men som også ofte har en anden adgang til de mest udsatte målgrupper, fordi de ikke er offentlige, og det er særlig på herbergsområdet meget ofte nogle mennesker, som har dårlige oplevelser med det offentlige med i bagagen, også så mange, at der er en bedre mulighed for, at de her aktører kan nå dem. På kvindekrisecenterområdet har vi nogle tilbud, som er meget specialiserede, og det kan være for voldsramte kvinder, som samtidig kan være stofmisbrugere, eller voldsramte kvinder, som samtidig er i prostitution eller andet. Og det er klart, at når der ikke er nogen styring overhovedet af kapaciteten, risikerer vi, at der kommer flere ikkespecialiserede billige tilbud, altså som er billige at drive, og som kan generere overskud og udbetale udbytte, og at det, uden at nogen har villet det, så er nogle af de specialiserede tilbud, der kan få problemer med at få enderne til at mødes. Så selvmøderprincippet er meget unikt og meget afgørende for nogle meget sårbare borgergrupper, fordi der er tale om akutte problemstillinger. **Ukendt**: Jeg er meget enig, og jeg er igen rigtig glad for, at ministeren gerne vil tale om, hvad vi kan gøre for at holde øje med det her. Vil ministeren ikke sørge for, at vi så hurtigt som muligt får nye tal på banen, så vi kan holde øje og grave ned i det her område omkring selvmøderprincippet, altså simpelt hen holde øje med, hvor mange nye kommercielle tilbud der kommer, og så løbende holde udvalget orienteret? **Minister**: Det vil jeg meget gerne gøre. Man kan sige, som jeg også beskrev det i min tale, at vi kommer til at få ny viden med den aftale, som vi indgik omkring styrkelse af socialtilsynet, som kommer til at gøre os klogere på, hvad der sker af opbygning, overskud og udbytteudbetaling. Men som sagt, selv om vi får den viden på §§ 109 og 110, er der jo ikke den kritiske køber, der så kan sætte et kritisk spørgsmålstegn ved det, fordi vi har selvmøderprincippet, og jeg håber, at der bredt herinde er en vilje til at holde fast i selvmøderprincippet. Men vi bliver så bare også nødt til at være villige til at tage en diskussion af, hvad vi så gør for at kunne løse de utilsigtede problemer, det så giver andre steder.
[115747] **Spørger**: Tak for det. Moderaterne bliver jo nogle gange sammenlignet lidt med Parti_C i forhold til udlændingepolitikken, og jeg må bare sige, at i dag kan man virkelig mærke forskellen, og den bliver heldigvis tydeligere og tydeligere, for hver gang vi har de her debatter. Til det at sige, at der ikke er nogen problemer, og at sige, at nogle af problemerne også er selvforskyldte, i forhold til hvordan man har taget imod dem – det var i hvert fald sådan, jeg lige forstod det – kan jeg bare sige, at der, hvor jeg selv er vokset op, på den københavnske Vestegn, og hvor mine forældre stadig bor den dag i dag, har vi altså stadig områder, hvor en brandbil ikke kan køre ind, hvor en ambulance ikke kan køre ind, og hvor en politibil ikke kan køre ind, i forhold til at der er nogle lømler blandt dem her. Mit spørgsmål er sådan set bare: Hvad vil Parti_C helt konkret gøre ved det her? **Ordfører**: Først vil jeg sige, at jeg på intet tidspunkt har benægtet, at der var problemer. Jeg har lige sagt, at vi aldrig havde forventet, at det skulle være en overskudsforretning at tage imod flygtninge. Det har en pris, og dermed følger også problemer. Jeg har anerkendt, at der er problemer med en parallel retsopfattelse, og jeg anerkender alle de der cases, som Frederik Vad samler op. Det, jeg ikke vil anerkende, er at stemple en hel kultur. Men jeg vil gerne være med til at sige, at der jo er problemer koncentreret i nogle bestemte miljøer. Dem skal vi sætte ind over for, men vi skal jo ikke stemple hele miljøet, alle med muslimsk baggrund og alle, der er indvandret, på den baggrund. Der kan være kulturelle elementer i det, men der er som regel også et flertal, der så beviser, at det godt kan være, man kommer fra Mellemøsten, og det godt kan være, at man er muslim, men at derfor kan man godt være demokrat, leve op til sine borgerlige frihedsrettigheder, respektere retsstaten osv. osv. alligevel. Det er der jo heldigvis så mange danske muslimer der gør hver eneste dag. De viser, at de køber ind på det at være dansker og være i Danmark, og det, jeg håber, er, at når vi er i 2070, kalder vi ikke de mennesker for minoritetsdanskere eller nydanskere mere; så er de danskere. **Spørger**: Jamen vi er jo sådan set enige. Jeg tror faktisk, at alle partier er enige, også Ordføreren, om, at det jo ikke handler om alle, men at det handler om nogle. Lige nu snakker vi om de nogle, og i mit spørgsmål var der jo sådan set også bare en konstatering, i forhold til hvordan det egentlig foregår i den virkelige verden, og det var sådan set bare mere: Hvad gør vi ved det her? Hvad gør vi ved de drenge, der laver den her ballade? Hvad gør vi ved dem, for jeg vil også gerne gøre noget for dem? **Ordfører**: Det spørgsmål er jeg glad for. Det, jeg plejer at sige i de her debatter, er, at vi gerne vil tale om problemerne for at løse dem. Jeg oplever, at der er rigtig mange i den her sal, der vil tale om problemerne for at bevise, at de ikke kan løses. Det var derfor, vi kom med 25 forslag til forebyggelse i forbindelse med bandepakken. Det var derfor, vi var med til at vedtage en aftale om fordeling af elever på ungdomsuddannelserne. Det er derfor, vi gerne vil være med til at sikre en bevilling til Sabaah, så vi kan få mere frisind ind i minoritetsmiljøerne. Vi er der, hver eneste gang det handler om konkrete løsninger.
[88432] **Spørger**: Tak. Jeg forsøgte i et stykke tid at få svar på det her spørgsmål, som jeg har, for jeg kan simpelt hen ikke forstå, hvordan det kan være, at man mener – og her taler vi om sammenlignelige kommuner – at de kommuner, som har lavere udgifter til f.eks. centraladministration og ledelse, skal aflevere penge til kommuner, som vælger at bruge flere penge på centraladministration og ledelse, altså at man tvinger kommuner til at kanalisere midler over til kommuner, som vælger at bruge deres kommunale skattekroner på mere centraladministration og ledelse. Hvordan kan det være, at man laver et system, hvor det er tilfældet? **Minister**: Hele diskussionen omkring administration, brug af konsulenter og den slags er jo noget, regeringen også har drøftet med kommunerne, senest i de forhandlinger om kommunaløkonomi, der var i foråret, for vi er optaget af, at midlerne skal ud at virke der, hvor vores velfærdssamfund giver mening, nemlig i mødet mellem den borger, der har hjælp behov, og den medarbejder, der skal levere hjælpen – om det så er i børnehaven, altså mødet mellem barnet og pædagogen, i ældreplejen, altså mødet mellem social- og sundhedshjælperen og den ældre, eller det er i socialforvaltningen, hvor der sidder en sagsbehandler og skal sørge for at tage godt hånd om de udsatte familier. Og derfor er det her noget, som optager den her regering meget. Hele tanken bag nærhedsreformen handler om, hvad vi kan gøre for at frigive så mange ressourcer som muligt fra bureaukrati, fra papirarbejde, fra kontorfunktionerne, og derud, hvor vores velfærd giver mening, nemlig i relationen mellem borgerne og de medarbejdere. **Spørger**: Det bliver lidt noget christiansborgsniksnak. Kan ministeren ikke svare på, hvordan det er gået med de her udgifter til eksterne konsulenter? Er de steget eller faldet inden for det seneste år? Og dernæst giver det jo ikke mening, at man siger til de kommuner, som bruger flere penge på centraladministration og ledelse, end hvad der er nødvendigt, at det gør ikke noget, det kan I godt blive ved med, for I får stadig væk flere penge. Altså, hvis man virkelig mente, at pengene skulle ud og arbejde decentralt ude tæt på borgerne, så ville man jo stille det som et krav til kommunerne, altså at de ikke bare kan blive ved med at kanaliserer flere penge over på centraladministration og ledelse, hver gang de får flere penge inde fra Folketinget. Men det har man jo ikke stillet et eneste krav om. De kan godt forøge udgifterne til deres centraladministration og ledelse, samtidig med at de får flere penge, både fra andre kommuner og også herinde fra staten. **Minister**: Det er nok et spørgsmål, der også ligger ud over en sådan rent snæver udligningsreform, må man sige, som Parti_Ks ordfører rejser. Men jeg vil da sige, at det har været noget af det, der har været rigtig vigtigt for regeringen i økonomiforhandlingerne med kommunerne, altså at få dem til at forpligte sig på også at nedbringe forbruget af eksterne konsulenter. Hele grundtanken bag nærhedsreformen – og det er der ikke noget christiansborgsniksnak over – handler jo om en dyb optagethed af mødet derude mellem borgeren og den velfærdsmedarbejder, som skal hjælpe borgeren. Der bliver vi nødt til at få kanaliseret både flere midler ud og også mere af energien. Vi bliver nødt til at få fjernet noget af alt det bureaukrati. Jeg sidder selv lige nu og forhandler om en velfærdsaftale på ældreområdet, der skal sætte tre kommuner fri fra bureaukrati og regler og lovgivning på ældreområdet, så vi kan få gjort op med det, som jeg er meget enig i at ordføreren for Parti_K problematiserer, nemlig når ting sander til i bureaukrati; når pengene ender med at blive brugt på papirarbejde, kontrolskemaer og andet i stedet for på den kernevelfærd, der betyder så meget for så mange mennesker.
[82998] **Spørger**: Tak. Man kan godt blive forvirret på et lidt højere plan vedrørende det her borgerforslag, når man hører Ordføreren starte med at sige, at det handler om folkepensionister og førtidspensionister, og så står der i ændringsforslagene ægtefælleafhængighed i stedet for gensidig forsørgerpligt, men ægtefælleafhængighed gælder også kontanthjælpsmodtagere, der er afhængige af hinanden, og det gælder også integrationsydelsesmodtagere, der er afhængige af hinanden. Hvis det var sådan, at det kun var folkepensionister og førtidspensionister, skulle man jo ikke skrive det, som det står her. Det er jo så det, der er ulempen ved det. Jeg skal bare lige høre Ordføreren: Mener Ordføreren, at forslaget med de ændringsforslag, som man har stillet sammen med Parti_G, kun omhandler folkepensionister og førtidspensionister? **Ordfører**: Ja, det er det, som forslaget er tænkt som oprindelig, og det er det, som vi sammen med de andre forslagsstillere har forsøgt at præcisere. **Spørger**: [Lydudfald] … for ægtefælleafhængighed og gensidig forsørgerpligt har den samme betydning. Man ændrer det ikke, ved at man siger, at det er ægtefælleafhængighed. Hvis der er to kontanthjælpsmodtagere, der er omfattet af en gensidig forsørgerpligt, eller hvis der er en, der har arbejde, og en, der er kontanthjælpsmodtager, der er gift, er det også ægtefælleafhængighed. Det ændrer de her ændringsforslag ikke ved. Så skulle man have trukket det hele ud og sagt, at det kun omhandler folkepensionister og førtidspensionister; så havde vi en anden sag. **Spørger**: Det synes jeg er et ualmindelig godt råd til dem, som skal fremsætte det igen. Næste gang skal det her borgerforslag eller beslutningsforslag være syle skarpt, for det er dødkompliceret. Det er også derfor, at jeg forsøger at tage de forbehold i starten af talen, hvor jeg siger, at når jeg snakker om gensidig forsørgerpligt, snakker jeg om det hele. **Ordfører**: Tak for det, formand. Det her viser jo egentlig bare, hvor kompliceret det her beslutningsforslag er, og hvor meget forvirring der kan komme ud af det. For det startede med, at der stod »gensidig forsørgerpligt«, og det var i en god mening. Vi har i Parti_F fuld forståelse for, at man er træt af den måde, der bliver lavet modregning for førtidspensionister og folkepensionister på. Hvis den ene har en indtægt og de bor sammen, skal der ske en modregning. Så det har vi fuld forståelse for. Jeg har talt med mange, og der er rigtig mange, der siger: Hvorfor må vi som førtidspensionister ikke flytte sammen med en? Det har vi fuld forståelse for, men det bliver forplumret, ved at man bruger ordene gensidig forsørgerpligt, når vi ved, at rigtig meget af det, som folk er utilfredse med, egentlig er de forskellige modregningsregler i forskellig lovgivning. Derfor er vi også i Parti_F indstillet på, at man skal have kigget nærmere på det her og så holde sig til den rene vare, i forhold til hvad det er, man egentlig vil have. Der er blevet stillet rigtig mange spørgsmål, og ud fra den liste af svar, der er kommet, kan man begynde at krydse af, hvilke lovforslag man så skal tage fat i, og hvilke forhandlinger man skal i gang med for at løse den her opgave, i stedet for at vedtage B 34, der omhandler gensidig forsørgerpligt. Så ved jeg godt, at der er blevet stillet et ændringsforslag om, at man ændrer ordlyden til ægtefælleafhængighed, men det giver det samme resultat. Det er nøjagtig det samme, om der står ægtefælleafhængighed eller gensidig forsørgerpligt, for gensidig forsørgerpligt er ægtefælleafhængighed. Så det giver det samme resultat. Derfor er vores indstilling i Parti_F, at vi er klar til at se nærmere på alle de ting, der er omfattet af modregningssystemet for folkepension og førtidspension. Hvordan kan vi sikre, at vi får fjernet så mange som muligt af de uhensigtsmæssigheder, der er i systemet i dag? Det er ikke nok, at man bare kigger på én lovgivning. Det kan godt være, at der skal kigges på tre eller fire forskellige lovgivninger. Det kunne også være, at Parti_I skulle tage det med i en finanslovsforhandling. Jeg er ikke sikker på, at Parti_F bliver indbudt til en finanslovsforhandling, men det gør Parti_I og Parti_G måske og sikkert også SF og Parti_C. Så kunne man tage det med i en finanslovsforhandling og se, hvad man kunne fjerne der. Eller man kunne gøre det i forbindelse med andre forhandlinger, hvis man kunne tage fat i noget og sige: Nu skal vi have løst de problemer. For det er urimeligt i dagens Danmark, at man skal fortsætte på den måde. Men jeg vil give Spørgeren ret i, at det er blevet en forplumret debat hen over vinteren og foråret her, og så gjorde det det ikke bedre, at vi fik coronakrisen, hvor det hele lå lidt stille. Så min opfordring er, at man simpelt hen tager det punkt for punkt og siger: Hvad koster det, hvis vi fjerner f.eks. det med merudgifter ved afskaffelse af indtægtsregulering for henholdsvis førtidspension og folkepension? Det kunne også være det med ophævelse af indtægtsgrundlag som følge af eventuel ægtefælle eller samlevers indkomst, førtidspension og folkepension. Man kunne se på, hvad de enkelte punkter koster, og så sige: Vi går i gang med at fjerne de modregningsregler, der er for folkepension og førtidspension. Vi fik jo i Parti_F, allerede da vi forhandlede finanslov for 2019, hævet bundfradraget til 122.000, før der skulle ske modregning. Vi vil også gerne gå videre i den retning og se på, hvor meget vi kan få fjernet ved en forhandling Men der er nok ingen tvivl om, at det måske er en for stor mundfuld for regeringen at tage det hele på en gang. Det er trods alt lidt penge, der skal skaffes. Men når vi ser på de tal, der svirrer – og der vil jeg også give Spørgeren ret – kan vi jo se, at vi får mange forskellige tal. Det ene øjeblik var det 34 mia. kr., og det andet var det 27 mia. kr., og så var der noget, der var nede på 12 mia. kr., og forskellige andre tal, der ikke er til at forstå for den almindelige dansker. Derfor siger vi i Parti_F, at vi er klar til at tage det punkt for punkt og se på, hvilke af de tåbelige modregningsregler, der er for folkepensionister og førtidspensionister, vi kan få afskaffet. Det er vi fuldstændig klar til, og jo før jo bedre. Vi kan så ikke stemme for beslutningsforslag B 34, fordi det er for omfattende og forplumret i den her forbindelse. Men det er fremsat i en god mening, og det har i hvert fald været med til at skabe en meget stor debat, og det vil nok også være stærkt medvirkende til, at vi får taget ekstra hul på, hvordan vi får fjernet mange af de misforståede og tåbelige modregningssystemer, som der ligger i forhold til folkepension og førtidspension. Men lad os tage fat på det, når vi kommer over coronakrisen. Jeg tror ikke, der kommer til at ske så meget på den her side af sommerferien, men så må det være et oplagt emne, når vi kommer på den anden side af sommerferien, hvor man siger: Nu skal vi have taget fat på det i forbindelse med finansloven eller i forbindelse med andre forhandlinger, hvor man kan sige, at man nu har et punkt her, som man skal have med i forhold til at få fjernet noget af den tåbelige modregning, der kommer. Det må være den vej, som vi skal gå. Det er i hvert fald den vej, Parti_F er klar til at gå i forhold til at fjerne så meget som muligt af det her. Jeg tror ikke på, det kan ske på en gang. Men punkt for punkt kan det være, vi kan få fjernet næsten det hele hen ad vejen. Det er et af de punkter, der bliver vigtige for Parti_F i forhold til at sikre, at både førtidspensionister og folkepensionister vil føle sig trygge i det danske samfund og ikke vil føle sig tilsidesat her, så de kan se, at der er noget fornuftigt i også at flytte sammen, altså at de kan bo sammen, uden at der skal ske alt for stor modregning i deres indkomster. Det er og har altid været urimeligt, at det straks skal modregnes i den enes folkepensionstillæg eller førtidspension, hvis den anden har en indtægt. Det vil vi gerne være med til at fjerne, hvis det kan lade sig gøre at samle flertal for det. Men som sagt: Vi kan ikke stemme for forslaget. Vi stemmer gult til det. Vi stemmer ikke imod, for der ligger så meget godt i det, som vi gerne vil tage fat på i forhold til at få fjernet så meget som muligt af den tåbelige modregning, der ligger i systemet i dag i forhold til førtidspensionister og folkepensionister. Så lad os hurtigst muligt tage fat på det og se, hvad vi så kan lave af nye tiltag. Det kan være, det er nogle beslutningsforslag herindefra, man skal tage enkeltvis. Det kan også være, at der kommer en hel del igennem ved forhandlinger. Det må tiden jo vise. Jeg kan selvfølgelig ikke sige noget om, hvad regeringens støttepartier har planlagt at tage med i en finanslov. Men det er jo oplagt at tage det her med ind i en finanslovsforhandling. Det var i hvert fald noget af det, som Parti_F ville gøre, hvis vi blev inviteret med til en finanslovsforhandling. Men hvis det bliver som sidste år, hvor det kun var et kaffemøde, så får man ikke meget igennem. Men vi ved ikke, hvordan det ser ud her, når vi kommer til efteråret. Som det ser ud nu, er Parti_F klar til efter sommer at tage de her punkter enkeltvis og spørge: Hvad kan vi få igennem her? Hvor mange penge skal vi finde for at afskaffe de forskellige punkter? Vi vil tage det punkt for punkt, så vi kan få fundet en løsning på de problemer, der ligger for folkepensionister og førtidspensionister. **Spørger**: Tak for en god tale. Og tak for at prøve at afklare og præcisere et forslag, som både er kompliceret og er kommet rodet fra start. Og også tak for, at ordføreren ser konstruktivt på måske at prøve at dele det op og finansiere det hen ad vejen. Jeg vil bare lige høre ordførerens kommentar til nogle af vores finansieringsforslag, f.eks. det her med, at man, hvis folk i højere grad flytter sammen, måske kunne spare nogle penge på ensomhedsbudgettet, altså på de udgifter, der er afledt af så meget ensomhed i samfundet. **Ordfører**: Jo, men det er da rigtigt nok, at vi selvfølgelig ville spare nogle penge. Hvis der er to, der bor sammen, sparer vi jo penge på boligsikring, varmebidrag og den slags, for så skal det kun være til en husstand i stedet for to. Så der ville der blive nogle besparelser; det er der ingen tvivl om. Så ad den vej er det rigtigt, men det er lidt svært at overskue, hvor store besparelserne kan blive. Det ved vi jo ikke noget om på nuværende tidspunkt.
[96639] **Spørger**: Tak for det. Og tak til statsministeren for talen. Jeg vil godt spørge lidt ind til det, der er den helt centrale udfordring, nemlig den grønne omstilling, som statsministeren også var inde på. Det er jo rigtigt, at det hænger meget sådan sammen, at den skal foregå socialt retfærdigt, og der tror jeg bare, det er vigtigt også hele tiden at holde sig for øje, at hvis vi ikke handler, så får det også enorme konsekvenser, for det betyder også, at folk mister deres arbejde, fordi der er brancher, der simpelt hen forsvinder på grund af den grønne omstilling. Derfor haster det også med at holde tempoet oppe i den grønne omstilling – og det er jo både på lang sigt i forhold til at opnå klimaneutralitet, men det er jo også på kort sigt, i forhold til at vi i IPCC's rapport kan se, at enhver reduktion tæller nu og her. Derfor er jeg, når statsministeren taler om, at nu skal vi tage de næste store skridt, lidt interesseret i at høre: Hvad er det, statsministeren specifikt tænker på der? Altså, er det CO 2 -afgiften, som skal være ensartet? Og har statsministeren et bud på, hvilket niveau den skal ligge på? Jeg vil også godt høre statsministeren efter, om hun kan garantere, at den kommer til at gælde for alle brancher, altså f.eks. også landbruget. **Minister**: Altså, jeg er sådan set enig i grundanalysen: at gør vi ikke nok og gør vi det ikke tilstrækkelig tidligt, så vil det få store konsekvenser, også for de mennesker, der har mindst. Og jeg synes jo her næsten 2½ år inde i valgperioden, at det er lykkedes os, hvad jeg er både taknemlig over, men også stolt over, i fællesskab med bl.a. Parti_G at skabe en meget, meget stærk grøn transformation, uden at det er på bekostning af det, der kendetegner det danske samfund, herunder at forskellene ikke skal være for store. Det er godt gået, og det er jo resultatet af en fælles bestræbelse og en fælles indsats. Og ja, noget af det næste, vi skal til at tage fat på, er en ensartet CO 2 -afgift, hvor jeg bare lige minder om, at vi er enige om at bede en masse eksperter om at arbejde med det her, inden vi går videre med det politisk. Så jeg synes, at vi skal leve op til den aftale, vi har med hinanden. **Spørger**: Nu er Parti_G jo ikke med i den aftale, netop fordi vi har et ønske om, at vi skal have en høj ensartet CO 2 -afgift nu, fordi det er helt centralt i forhold til den omstilling. Men jeg vil godt bare lige bede statsministeren om at bekræfte, at det så skal være en, der gælder alle sektorer, altså også landbruget, for det er helt afgørende, for at vi opnår den grønne omstilling, at de forskellige sektorer også får et incitament, og det er jo netop CO 2 -afgiften, der sikrer det. **Minister**: Vi er enige om en ensartet CO 2 -afgift. Vi er også enige om – og det er rigtigt, at Parti_G ikke er med i den aftale, men det er der heldigvis en række andre partier der er – at det her skal gøres på en måde, så vi fortsætter det, der nu er den danske strategi, nemlig fortsat høje ambitioner på det grønne område, men uden at det er på bekostning af eksempelvis ganske almindelige lønmodtageres økonomi, beskæftigelsen, vores konkurrenceevne, dansk beskæftigelse, dansk erhvervsliv i det hele taget. Det er så det, der arbejdes med nu, og når det arbejde er tilvejebragt, så fortsætter de politiske forhandlinger.
[100032] **Spørger**: Det er egentlig også lidt foranlediget af det, som min kollega fra Parti_D sagde. Generelt går vi i Parti_K i hvert fald ikke ind for at indføre lovgivning, som er ligegyldig, eller som i værste fald er skadelig. Det er jo et klasseeksempel på det. Nu har vi talt meget om det her med glyfosat, og jeg kunne godt tænke mig at spørge miljøministeren: Hvad er skadeværdien af glyfosat for mennesker og dyr? **Minister**: Ordføreren siger, at den her lovgivning enten er ligegyldig eller ligefrem skadelig. Det er jo simpelt hen så ærgerligt, at man bliver ved med at have et synspunkt, som er i modstrid med det, der står i lovforslaget, nemlig at der er en særlig risiko. Så hvis Parti_K også er optaget af at spænde det her sikkerhedsnet ud under vores alle sammens grundvand og sørge for, at der også er rent drikkevand til de kommende generationer, er de jo nødt til at tage nogle af de redskaber i brug dér, hvor vi ved, at der er en særlig risiko. Det er præcis det, vi gør med det her forslag. Så jeg synes ikke, det er en god idé, at vi får rester af sprøjtemidler ned i grundvandet, altså i det drikkevand, som vi alle sammen i dag drikker urenset, altså uden kemisk behandling. Skal man forstå Parti_K sådan, at det sådan set bare er helt fint at få det? Der står regeringen i hvert fald et fundamentalt andet sted. **Spørger**: Tak. Ministeren svarer jo overhovedet ikke på spørgsmålet. Jeg kunne også tidligere forstå på den socialdemokratiske ordfører, at det faglige grundlag er en politisk aftale – hvad man så i øvrigt skal udlede ud af det! Jeg kunne bare godt tænke mig at spørge ministeren: Er glyfosat farlig for mennesker og dyr – ja eller nej? **Minister**: Det er jo, fordi Parti_K insisterer på at diskutere noget andet end det, vi diskuterer her i dag. Vi diskuterer, om vi vil beskytte vores grundvand i Danmark. Der er særlige risikoområder, hvor det øverste jordlag er fjernet. Derfor siger vi, at der vil vi ikke have, at man skal kunne sprøjte med de her ikke let nedbrydelige stoffer. Det er præcis det, det her forbud handler om. Kommer vi så til at diskutere selve godkendelsen af glyfosat og hele det kæmpe arbejde, som EU har sat i gang med en revurdering af netop glyfosat? Ja, det gør vi. Men i forhold til det her handler det altså om beskyttelse af vores alle sammens grundvand.
[123152] **Spørger**: Når jeg vælger at tage ordet, er det, fordi det faktisk kommer lidt bag på mig, at Parti_C går så meget ind for at styrke daginstitutionerne og ikke styrke familien. Vi snakker jo om daginstitutioner, og vi snakker om helt små børn. Vi er jo fuldstændig enige om, at fællesskab er vigtigt, når man kommer i skole og man går til fritidsting og -sager, om det er spejder, om det er fodbold, eller hvad det nu er; det er der ingen tvivl om. Men i forhold til daginstitutioner, altså helt små børn, fra de nærmest er et halvt år gamle, og op til de er, hvad, 5-6 år, kommer det bare bag på mig, at Parti_C ikke vil give noget mere fleksibilitet til børnefamilierne, når vi ser så mange børn mistrives og have det skidt, og desværre stiger kurven. Så lytter jeg mig virkelig til, at man ikke vil give noget mere fleksibilitet til børnefamilierne, eller hvordan skal jeg forstå det her? For vi vil jo som Parti_D hellere styrke familien, end vi vil styrke en daginstitution, så er glasset halvt fyldt eller halvt tomt? Jeg er lidt usikker på det, ordføreren siger. **Ordfører**: Vi har også forskellige forslag til at give familierne mere tid, men når jeg er så skarp i dag, er det, fordi jeg har en oplevelse fra de over 10 år, jeg nu har været i Folketinget. Hvor har vi talt meget om betydningen af børn, hvor snakker vi meget om de børn og unge, som er uden for fællesskabet, og hvor gør vi helt utrolig lidt. Derfor er jeg ret bekymret for den tendens, der er i tiden, og som jeg synes er, at når vi snakker om familiepolitik, er det kun alt det, der handler om, at familierne skal være mere hjemme ved deres børn. Jeg synes, at vi svigter i forhold til at prioritere de penge, det koster at give alle børn pædagoger og lærere nok. Det er bare derfor, jeg råber højt og siger, at det er vores vigtigste opgave. Kommunerne har ikke en chance derude, så længe vi styrer dem økonomisk, som vi gør. Så bliver det ved med at være sådan, at alle kommunalbestyrelser starter hvert år med at skære ned; så bliver der igen færre pædagoger, der bliver færre lejrskoler, og vi skærer lige lidt mere ned på sfo'en. Derfor siger jeg: Hvis vi virkelig vil give alle børn et godt børneliv, hvis vi vil sætte familier fri, starter det med, at vi prioriterer de penge, det koster at give børn pædagoger og lærere nok. **Spørger**: Det er vi jo sådan set ikke uenige om, altså at vi skal styrke børnenes tarv og børnenes ve og vel, men det her handler om helt små børn. Altså, jeg kan selv huske, hvordan man kostede sine børn af sted i daginstitution, og hvordan man som forælder har megadårlig samvittighed, for nu skulle man nå at hente, og hvordan skal det hele hænge sammen? Nogle henter, og nogle afleverer osv. Så det er det her med, når børnene er helt små, og altså, vi snakker daginstitutionsbørn; vi snakker jo ikke skolebørn og resten af livet. Det kommer bare stadig bag på mig, at Parti_C hellere vil styrke daginstitutionerne, end de vil styrke de danske børnefamilier. **Ordfører**: Men bare i de 5 år, jeg har haft børn i daginstitution, kan jeg se, at forældre henter deres børn en time tidligere. Der er jo en grund til, at vi føler os mere og mere presset. Det er jo, fordi vi også hele tiden lægger et større og større pres på os selv. Det er klart, at hvis man kommer ned i børnehaven og oplever, at der bare er en voksen, og at det måske ikke engang er en pædagog, som er med alle børnene ude på legepladsen, og man i øvrigt ikke rigtig kan finde sit barn og ikke synes, det er godt nok, så henter man tidligere. Derfor siger jeg, at friheden for forældrene jo også ligger i, at man ved, at børnene er i et stærkt børnefællesskab, når de ikke er sammen med en selv.
[84427] **Spørger**: Jeg synes lige, jeg vil give Parti_Gs ordfører en mulighed for at rette op på den faktuelle fejltagelse, som man kom med før, om, at alle ikke bliver fattigere med finansloven. Så kan ordføreren ikke bekræfte, at med den finanslov, som Parti_G har lagt stemmer til, bliver samtlige indkomstgrupper fattigere – altså, de får et mindre rådighedsbeløb? **Ukendt**: Nej. **Ukendt**: Det er ganske forståeligt, for Parti_G anerkender ganske enkelt ikke faktuelle forhold, som kommer fra Finansministeriet. Hvis resultatet ikke passer til Parti_Gs virkelighedsforestilling, anerkender man ganske enkelt ikke regnemetoderne og den måde, som resten af Folketinget arbejder på – klassisk socialisme, hvor man ændrer virkeligheden, så den passer til det narrativ, som man selv har. I virkelighedens verden er det bare sådan, at den laveste indkomstgruppe med den seneste finanslov, som Parti_G har lagt stemmer til, går 0,4 pct. ned – nogenlunde det samme, som den rigeste gruppe gør. Det er fakta – ligegyldig hvor meget Parti_G prøver at forvrænge det til at være noget andet. **Ukendt**: Nej, det, som ordføreren glemmer, er, at Finansministeriets regnemaskine ikke forholder sig til virkeligheden. Og jeg vil meget gerne i gave give ordføreren en rapport, som tager det ene belæg efter det andet og netop viser, hvorfor det er, at regnemaskinen tager fejl. Det er også derfor, det glæder mig, at selv ministeren på det her område – han har endda skrevet det i en bog – og flere andre vil være med til at få rettet op på det med regnemaskinen. Og jeg synes stadig, at det er en farlig vej at gå ad, altså den, som Parti_K vil gå nu, hvor man ikke anerkender, at det faktisk bidrager til et samfund, at man har lige adgang til sundhed og alle de ting, som regnemaskinen bl.a. heller ikke tager med. Tak.
[112261] **Spørger**: Mange tak. Tak for talen, og tak for det gode samarbejde. Vi ved jo, at ordføreren også er forsvarsordfører, og derfor vil jeg stille et spørgsmål på forsvarsområdet omkring sikkerhedspolitik. En af de største bekymringer, som der er på forsvarsområdet i Grønland, handler om beskyttelse af kritisk infrastruktur, og det er særlig vores søkabel i Grønland, som gør os relativt sårbare. Hvis man kapper søkablet over, vil store dele af det grønlandske samfund være lammet, og det er vi selvfølgelig bekymret for. Samtidig kan man sige, at det også er svært at se, hvad den nemme løsning er i forhold til at beskytte kritisk infrastruktur i Grønland. Kunne det f.eks. være redundans? Kunne det være et ekstra søkabel? Kunne det være flere satellitløsninger? Kunne det være med til at sikre, at man ikke står lige så sårbart, som man gør i dag? Derfor vil jeg spørge Parti_H om, hvad deres politik er i forhold til forsvarsområdet omkring Arktis. Hvordan ser I, at man kunne finde nogle løsninger, særlig når vi taler om beskyttelse af kritisk infrastruktur? **Ordfører**: Tak. Tak for spørgsmålet, og også ligesindet tak for et godt samarbejde, også på forsvarsområdet. Teknologi ville være sådan det umiddelbare svar på spørgsmålet. Redundans? Ja, eventuelt i form af satellitter. Jeg er ikke nok inde i det område til at kunne sige, hvad der kan lade sig gøre, og hvad prisen er på det. Men umiddelbart vil jeg tro, at det er noget, der kan etableres relativt hurtigt, hvorimod et søkabel nok ville være en mere langsigtet tilgang til det. I forhold til overvågningen og beskyttelse i det hele taget af de eksisterende kabler vil jeg sige, at det er meget vigtigt, at vi også tager moderne teknologi i brug der. Det er også Parti_Hs politik i forhold til kritisk infrastruktur i Østersøområdet. Der er ikke nogen forskel, hvad det angår. Der er sikkert andre og måske lidt mere gammeldags metoder til at overvåge den slags, men i Parti_H tror vi rigtig meget på teknologi og på, at teknologi kan løse rigtig mange udfordringer for os også i fremtiden. **Spørger**: Tak for svaret. Et andet område, som vi jo i fællesskab har en bekymring omkring, er det her med, hvad der egentlig foregår i havet omkring Grønland. Er der russiske ubåde, eller hvad? Der er en ny undersøgelse, som EU har lavet omkring havbundsområdet omkring Grønland, som viser, at søkabler sådan set også kunne være med til at sikre en overvågning af havet. Så der er det her med at tænke i dual use i forhold til militær brug og civil brug, og det er sådan set også noget, som kunne løse flere opgaver inden for forsvaret. Der er det jo sådan set ret interessant at kigge på, om kritisk infrastruktur er noget af det, vi skal kigge på, samtidig med at vi også kigger på overvågning af havet. **Ordfører**: Ja, det giver jo god mening at kunne slå to fluer med ét smæk, og det tror vi i Parti_H faktisk på at der er nogle teknologiske løsninger her der rent faktisk kan gøre. Det er i hvert fald vigtigt, at vi får, sådan som jeg ser på det, og også i forsvarsforligssammenhæng, igangsat nogle tilbundsgående analyser af, hvilke løsningsmuligheder vi har på paletten, sådan at vi ikke bare i første omgang griber ned i værktøjskassen efter det, vi ved der er der, og det, vi kender på forhånd, men tænker fremtidens teknologier med ind i vores beslutning.
[102563] **Ordfører**: Tak. Vi går meget ind for, at Danmark skal indberette til FN, så vi kan sammenligne det, vi indberetter, med det, andre lande gør. Det er så det, som forslagsstillerne her ønsker at ændre på. For det, der konkret står, er, at Folketinget pålægger regeringen inden udgangen af 2022 at fremsætte et forslag til klimalov 2.0, der sikrer, at 70-procentsreduktionsmålet i klimaloven også inkluderer Danmarks forbrugsopgjorte udledninger. Det synes vi ikke om at man skal gøre, men vi i Parti_G er meget for, at vi skal have et stort fokus på det, der ikke tælles med i den officielle opgørelse, som vi sender ind til FN. Derfor er det yderst interessant at se på den tryksag, der er kommet for ganske nylig, om de globale udledninger, som jo ikke rigtig er med i de officielle statistikker. Der er det jo interessant at se, at man gør det op, at importen af soja sådan set har en klimabelastning på 4 mio. t. Den tæller så med ovre i Sydamerika, og så har vi så nogle grise og noget mælkepulver, der bliver eksporteret fra Danmark, hvor der så er noget produktion, der tæller med i vores opgørelse. Jeg synes også, det interessant, at vi er kommet så langt, at vi nu begynder at forholde os til, at hvis ikke man producerede den soja til de danske grise, kunne man faktisk producere noget andet i de latinamerikanske lande. Det er jo den globale sammenhæng, som vi synes er interessant også at have for øje. Så der er vi sådan set enige i, at vi jo ikke udelukkende skal have fokus på det, vi skal indrapportere ifølge Parisaftalen; vi skal også kigge på alt det andet. Der er det selvfølgelig interessant at have tal, som man kan tage udgangspunkt i. Der er også det med, at flyrejser til og fra Danmark har en belastning på 6 mio. t. Det er et stort tal. Det er godt 1 t pr. dansker. Det må da give anledning til, at vi har en diskussion af, hvordan vi tager på ferie, og om der er nogle af de her forretningsrejser, som kunne foregå virtuelt i Danmark i stedet for. Når vi så ser på den tryksag, vi har fået, har man ikke taget en vurdering af den biomasse, som vi har i Danmark, med, og der vil jeg da håbe, at den tryksag, vi får næste år, også vil begynde at kigge på den biomasseafbrænding, der er fra importeret biomasse i Danmark – hvad der egentlig er et rimeligt tal at gøre det op i. Hvad er det, vi med rette skulle opgøre træpillerne til, og hvad er belastningen fra det flis, der importeres? Så jeg synes, at det der globale udsyn er utrolig vigtigt. Men jeg tror altså ikke, at vi opnår det og får det gjort på den bedste måde ved at vedtage det her beslutningsforslag. Jeg vil sådan set gerne have noget, hvor vi tydeligt fra år til år kan se, hvordan det bevæger sig i Danmark i forhold til Parisaftalen. Og jeg vil sådan set hellere arbejde for, at vi i Danmark får hævet vores reduktionsmål til 80 pct., frem for at gå ind og lave noget forstyrrende i forhold til den måde, vi opgør tingene på. Så det er med den begrundelse, at vi ikke kan tilslutte os beslutningsforslaget. **Spørger**: Tak, og tak til ordføreren, også for at frembringe alle de her grimme tal, kan man sige. Jeg ved ikke, om vores bemærkninger er lidt kluntet formuleret, men tanken er jo, at vi holder fast ved vores 70-procentsreduktion og det opgørelsessystem dér, men hvor vi virkelig gerne vil bakke op om at lave det om til 80 pct. Ved siden af det ser vi så på vores forbrugsbaserede CO 2 -udledninger, og der vil vi så gerne sætte nogle mål, så vi også kan se, hvad det er, vi pejler efter, og måle, om vi når det, vi pejler efter. **Ordfører**: Jeg skal ikke kunne sige, om der står noget i beslutningsforslaget, som ikke er det, man har tænkt sig at fremsætte. Det ved jeg jo ikke. Det er selvfølgelig lidt uheldigt, hvis det er tilfældet. Men det er da godt at høre, at der er flere, der også synes, at vi skal have en debat om, om 70-procentsmålet skal øges til et 80-procentsmål, for med den seneste rapport fra IPCC er der jo noget, der indikerer, at vi kun har omkring 3 år til at handle, indtil vi skal have vendt kurverne for alvor. Og hvis vi i Danmark er et sted, hvor vi formår at yde endnu mere – og det tror jeg egentlig – og vi skal kigge på, at vi sagtens kan øge vores vedvarende energi-produktion, og hvis vi har en stor opbakning i befolkningen til, at der skal gøres mere, og hvis man kan formå at have et godt samarbejde med kommuner, borgere og foreninger, tror jeg egentlig godt, at vi kunne nå videre og have opbakning til det. **Spørger**: Det er jeg jo helt enig i. Altså, vi skal bare finde ud af, hvad vejen dertil er, og så kan det ikke bare blive ved med at være snak. Derfor synes jeg også, det er dejligt at høre ordføreren sige, som jeg forstår det i hvert fald, at Parti_G også går ind for, at vi skal sætte nogle konkrete mål og se på nogle forskellige veje til, hvordan vi når de mål. Er det rigtigt forstået? **Ordfører**: Jamen vi vil meget gerne arbejde med delemner. Vi har tidligere bl.a. fremsat forslag om, at man skulle lave et stop for sojaimport, som kommer fra arealer, hvor der sker afskovning, og så havde vi en stor debat om, om den sojaimport, der er, er bæredygtig nok. Sådan nogle debatter er jo med til at sætte dagsordenen. Det er jo den slags, vi skal have noget mere af – hvor vi kigger konkret på det og ser, om vi kan gøre mere. Det er vi hundrede procent for i Parti_G.
[84129] **Spørger**: I sidste spørgetime spurgte jeg statsministeren, relateret til de erfaringer, vi har gjort os under coronakrisen, om nedsat arbejdstid og 30-timersarbejdsuge. Jeg spurgte til, hvilke åbninger der kunne være i forhold til at komme videre med debatten om nedsættelse af arbejdstiden sammen med arbejdsmarkedets parter. Jeg synes desværre lidt, at det blev sådan en ja-nej-diskussion i forhold til nedsat arbejdstid. Det er jo lidt synd, for nedsat arbejdstid, eventuelt 30-timersarbejdsuge, har jo altså også nogle store fordele. Dem håber jeg at kunne drøfte også med statsministeren hen ad vejen, for det er jo ikke en dagsorden, der sådan bare bliver lukket ned. Man allerførst er der et par af de svar, statsministeren gav i forrige spørgetime, som jeg gerne vil have præciseret. Jeg har fået en del henvendelser omkring især to ting, hvor folk diskuterer, hvad statsministeren mon mente. Det første handler om, at statsministeren svarede: Danmark er et rigt land, fordi vi arbejder; at far og mor gør det. Statsministeren fortsatte: Hvis vi vil arbejde mindre, bliver vi fattigere. Det er Parti_I fuldstændig enige i, altså at hvis vi alt i alt arbejder mindre, bliver vi selvfølgelig fattigere. Men er det det samme, som at vi bliver fattigere, hvis vi nedsætter arbejdstiden? Nu har Parti_A jo selv sikret, at arbejdstiden fra år 1900 til i dag er blevet reduceret med 40 pct., og det er jo sket, uden at vi er blevet fattigere – faktisk er vi blevet meget rigere. Endvidere er produktiviteten pr. arbejdstime højest i lande med korteste arbejdstid. I Frankrig og England, hvor arbejdstiden svarer nogenlunde til den danske, er produktiviteten som bruttonationalproduktet pr. arbejdstime fra 1950 til 2015 steget med 450 pct. I England, hvor arbejdstiden er 20 pct. længere, er bruttonationalproduktet pr. arbejdstime i samme periode kun steget med 250 pct. Og i Danmark kan flere virksomheder, der har indført 30-timersarbejdsuge, bekræfte, at produktiviteten er uændret. Vil statsministeren så ikke medgive, at nedsat arbejdstid ikke nødvendigvis nedsætter produktiviteten? **Minister**: Først vil jeg sige, at jeg jo faktisk ikke synes, at vi har en lang arbejdsuge i Danmark. For mig er 37 timer ikke en lang arbejdsuge. Det er en helt anden diskussion. Jeg skulle lige forstå, hvad der blev sagt. Jamen jeg deler jo grundlæggende ikke det synspunkt, at 37 timer om ugen er en lang arbejdsuge. Det deler jeg grundlæggende ikke. Jeg synes, det er en helt anden diskussion, når vi går tilbage til starten af 1900-tallet. Omvendt kan jeg jo ikke stå og sige, at man ikke kan forestille sig, at man kan have en kortere arbejdsuge og samtidig højne produktiviteten, for det er der masser af eksempler på at man kan. Jeg har selv med stor interesse læst den bog, der hedder »Pseudoarbejde«, skrevet af et par danske vistnok antropologer, som i den bog påviser, at det tidspunkt, der bliver købt allermest ind på nettet på verdensplan, er det, der på de forskellige tidspunkter er mandag morgen og formiddag, hvor man må antage, at mennesker er på arbejde. Så man kan sige, at hvis ikke folk nethandler, når de er på arbejde, hæver det jo altså produktiviteten. Bare som et eksempel. Så jo, jeg tror sådan set godt, at man kan hæve produktiviteten, men det tror jeg ikke har at gøre med, om vi har en 37-timers- eller en 30-timersarbejdsuge. Det tror jeg mere har noget at gøre med, hvordan man tilrettelægger arbejdet. Den diskussion synes jeg selvfølgelig er rigtig, rigtig interessant. **Spørger**: Tak. Mit andet spørgsmål handler om æren ved at arbejde eller glæden ved at arbejde eller værdien af at arbejde. Her nævnte statsministeren et par gange æren ved at arbejde i sit forrige svar til mit spørgsmål om nedsat arbejdstid. Statsministeren sagde bl.a.: Helt generelt synes jeg, det er en god idé at gå på arbejde, også gerne 37 timer, hvis man kan, og at man sætter en ære i det. Det er vi jo igen enige om. Jeg vil bare gerne høre mere om det, for her er der flere af vore følgere, der gerne vil høre statsministeren præcisere det. Er æren ved arbejde knyttet til en bestemt arbejdstid, eller er det også en ære at arbejde 30 timer eller 15 timer eller 5 timer, og er det ikke en ære at være fleksjobber eller måske arbejde et par skånetimer om ugen som førtidspensionist eller stå frivilligt nede i pølseboden til sportsarrangementet eller være frivillig besøgsven? Mener statsministeren, at æren er knyttet til et bestemt timetal, eller skal vi måske udvide arbejdsbegrebet lidt, også for at sige, at arbejde også skal bedømmes på den værdi, det skaber? **Minister**: Ære er jo sådan et mærkeligt ord og begreb, men på spørgsmålet, om ære knytter sig til et specielt antal arbejdstimer, er svaret selvfølgelig nej. Nu har en del af de reformer, jeg selv har været involveret i, været meget udskældte, men noget af det, jeg faktisk tror de fleste er enige om fungerer, er de små fleksjob, altså det, at vi gav mulighed for, at man også skulle kunne være i fleksjob og endda kun i få timer, som jo gav mulighed for, at mennesker, der har været uden for arbejdsmarkedet, for nogles vedkommende altid eller i hvert fald i en lang periode, har kunnet opnå tilknytning til arbejdsmarkedet. Om det er 2 timer eller 10 eller 20 timer, tror jeg sådan set er underordnet. Jeg ved jo, hvor meget livskvalitet det giver at få lov til at være en del af et arbejdsfællesskab og på den måde gøre nytte, og jeg er meget, meget bevidst om, at det ikke er alle mennesker, der er i en livssituation, hvor man kan det. Og man er altså ikke et dårligere menneske, og man skal heller ikke tro på dem, der måtte påstå, at man er det, fordi man ikke kan arbejde, men vi har jo behov for, at børn og unge, der vokser op i Danmark, helt grundlæggende tænker: Jeg skal ud, og jeg skal bidrage til det her samfund, og jeg skal forsørge mig selv. Den ånd har vi behov for. **Spørger**: Tak for de præciseringer. Det sidste spørgsmål er jo fra et af vores medlemmer, og det handler om George Floyds tragiske død i USA, hvor en ekstrem anholdelse førte til, at hr. Floyd afgik ved døden. Det har ført til voldsomme diskussioner og demonstrationer i hele verden, og diskussionen er også kommet til Danmark. Vi diskuterer, om teksten under bestemte statuer skal redeklareres, om gadenavne skal ændres, når de præsenterer sorte dele af vores historie. Parti_Is indspark i den debat er en antiracistisk handleplan, som et af vores medlemmer gerne vil henlede statsministerens opmærksomhed på. Her foreslår vi f.eks. at undersøge racisme og diskrimination i en national kontekst, og at den enkelte borger skal kunne rejse sager om racisme. Det kan være svært at få en sag om racistiske ytringer rejst ved domstolene, fordi det er anklagemyndigheden, der afgør, om sagen skal prøves. Så spørgsmålet er, om statsministeren er enig i, at den afgørelse måske skulle træffes af domstolene. Vores medlem vil også gerne spørge, om statsministeren er bekendt med Parti_Is antiracistiske handleplan. **Minister**: Nu taler man under ministeransvar, og det tynger jo en lille smule, for gjorde man ikke det, havde man nok lige sneget sig lidt uden om det sidste spørgsmål, men der må jeg være ærlig at sige, at det er jeg ikke sådan i sin konkrete ordlyd. Men jeg kan nikke aldeles bekræftende til, at racisme er et problem, og at det også er et problem, vi skal bekæmpe, og som vi skal gå op imod. Jeg synes jo, vi skal gøre det på den danske måde, hvor vi i fællesskab flytter holdninger og værdier fra det, det var engang, til, hvor vi er i dag, hvor langt, langt de fleste danskere jo ikke er racister og ikke kunne drømme om at være det og i øvrigt tager skarp afstand fra det. Jeg synes, det er helt relevant at diskutere, hvilke yderligere initiativer der kan tages, men jeg tror, at når vi er inde ved de sådan helt grundlæggende værdier, er det hver enkelt af os i et stærkt værdifællesskab, der skal få sig placeret det rigtige sted i respekten for hinanden, og der er selvfølgelig ikke plads til racisme.
[80492] **Spørger**: Så kom der lys i mikrofonen. Det kunne også godt være, at ministeren kunne se lyset, hvis det var, at man også koncentrerede sig lidt om, hvad grunden var til, at man lavede en undersøgelse. Vi er alle sammen enige om eller ved jo godt, hvorfor man satte en undersøgelse i gang. Det var jo netop på grund af alle de borgere, der henvendte sig, fordi man frygtede den her motorvej, der ville ødelægge vores natur, skabe en masse støj i nogle områder, der i forvejen har en mangel på god natur. Det er jo også lidt underligt, hvis vi ser på det i forhold til, hvad vi ved i dag omkring transport, lastbiler, støj og klima, og når man netop har sat som mål, at man vil komme klimaet i møde; det ved jeg er noget, som regeringen sætter højt. Så det undrer mig, at man bliver ved med at fastholde, at vi skal se, hvad undersøgelsen viser. Derfor vil jeg gerne høre: Hvis undersøgelsen, når den kommer i 2021, viser noget andet, vil man så ophæve de arealreservationer, altså hvis ikke man beslutter at bygge en motorvej? **Minister**: Ja, jeg kender faktisk ret godt baggrunden for det arbejde, som er sat i gang her, bl.a. også det, at den tidligere regering havde en aftale om infrastrukturen – ganske vist en meget smal aftale med sit støtteparti, som spørgeren repræsenterer – som jo gik ud på at bygge en motorvej i det pågældende område. Så jeg synes, det er fint, at der nu er en kreds af partier, som gerne vil være med til at udvide de her analyser, sådan at vi ikke på forhånd har lagt os fast på, at der skal være lavet en motorvej, Ring 5, men også kigger på alternativer. Det synes jeg faktisk er rigtig fornuftigt. **Spørger**: Nu har jeg kigget lidt tilbage i de forhandlinger, der har været, og allerede i 2014, hvor man diskuterede det, var vi også imod, så det er bestemt ikke en motorvej, der har ligget i Parti_Fs have. Det er også derfor, jeg spørger – i forhold til at der sker så store ændringer med vores klima, vores transport, og hvad vi arbejder inden for – om man ikke som minister kan ændre nogle af de beslutninger, man har lavet, og samtidig svare vedrørende arealreservationerne: Kan vi nu beslutte, at hvis man i 2021 finder ud af, at man ikke skal have en motorvej der, så vil man ophæve reservationerne næste år, altså i 2021? **Minister**: Altså, nu skal vi jo lige se, hvad analyserne viser, herunder om man kan indsnævre korridorer og sådan noget, men jeg må altså også bare understrege, at jeg da havde den klare opfattelse, at den aftale, som spørgerens parti indgik umiddelbart før sidste valg, for mindre end et år siden, også omfattede, at der skulle bygges en motorvej, Ring 5.
[102683] **Spørger**: Det er jo ikke, fordi vi ikke må for de andre EU-lande, det er jo, fordi vi ikke må på grund af vores danske forbehold. Altså, betyder forbeholdet ikke noget? Kan vi bare deltage i det, vi har lyst til? Nej, forbeholdet forbyder os at deltage i militære missioner i EU. Nu blev jeg lidt vred, men jeg rejste mig egentlig for at sige noget rigtig, rigtig pænt om Parti_G. Vi har jo partier herinde, der forsøger at bilde befolkningen ind, at det her er et valg mellem EU og NATO. Det er det ikke. NATO's generalsekretær, Jens Stoltenberg, siger: EU og NATO er to sider af samme mønt. Det, vi gør, er forskelligt, vi har forskellige medlemskredse. Men vi komplementerer hinanden. Der vil jeg godt rose Parti_G, for Parti_G taler jo rent ud af posen. Parti_G vil hverken have EU eller NATO. Det synes jeg er befriende. Som der står i Parti_Gs partiprogram: »Vi bekæmper militarismen og arbejder for dansk udmeldelse af NATO. Vi går ind for, at det danske militær nedlægges ...« Det er klar tale, og det vil jeg godt rose Parti_G for. **Ordfører**: Jeg tror sådan set ikke, der var noget spørgsmål, og hvis det er sådan, at Spørgeren ønsker at have en debat om den fremtidige sikkerhedssituation i Europa, og hvilken rolle både EU og NATO og forsvaret og oprustningen skal spille, så tager jeg gerne den. Jeg synes sådan set bare, at vi skylder den danske befolkning, at når det, vi diskuterer, er spørgsmålet om, hvorvidt vi skal afskaffe det danske forsvarsforbehold, så er det måske det, vi skal diskutere. Den anden debat tager jeg hjertens gerne med Spørgeren. **Spørger**: Vi skylder vel også den danske befolkning at fortælle, at der lige nu står en på talerstolen, som ønsker, at Danmark skal udmeldes af NATO, og som ønsker, at vi ikke skal deltage i EU's forsvarspolitiske samarbejde, på et tidspunkt, hvor der er krig i Ukraine. Vi skylder vel også den danske befolkning at fortælle, hvem det er, der står på Folketingets talerstol lige nu. Det er en person, der ønsker det danske militær nedlagt. Jeg siger velbekomme. **Ordfører**: Altså, jeg bliver nødt til at kigge mig lidt omkring. Jeg ved ikke, hvem det er, Spørgeren refererer til. Jeg ved ikke, hvornår Spørgeren har oplevet, at Parti_G har stillet forslag om, at vi skulle melde os ud af NATO, eller at det danske forsvar skulle nedlægges nu og her. Jeg kan læse mange ting om, hvad folk tidligere har sagt, og det har jeg også liggende her i min mappe. Jeg er mest interesseret i at forholde mig til, hvordan man fører konkret politik. Parti_G har ikke stillet forslag om, at Danmark skal melde sig ud af NATO. Det ville være temmelig absurd i den nuværende sikkerhedspolitiske situation. Derfor kan man godt tillade sig at have en kritisk holdning til NATO og den rolle, som NATO har spillet i krigene i Irak, Afghanistan og Libyen.
[113587] **Spørger**: Tak for ordet, formand. Jeg vil tillade mig at starte med at kridte banen op fra start af og sige, at vi i Moderaterne ikke støtter op omkring det her beslutningsforslag. I Moderaterne tror vi på, at mennesker, som bor i vores kommuner og regioner, skal have indflydelse på vores og navnlig på deres politiske beslutninger. Stemmeretten forbinder befolkningen til vores demokrati og til det samfund, vi sammen har i Danmark. Når borgerne føler sig hørt, føler de sig også forpligtet over for det samfund, som de er en del af og lever i. Det er en sund følelse, og den må og skal vi ikke ændre ved. Når man ikke føler, at man er en del af fællesskabet, bliver man frustreret, og det avler vrede, og det skaber parallelsamfund, og det ønsker vi helt sikkert ikke –  tværtimod. Vi skal passe på det nære demokrati, og vi skal have stor respekt for, hvad det betyder for den enkelte. Jeg kan forstå, at forslaget til forveksling ligner det, der blev fremsat i sidste samling, dengang også af DF, og ligesom sidst støtter vi i Moderaterne ikke forslaget, fordi det også er et brud på EU-retten. Det europæiske fællesskab er ligesom det kommunale fællesskab noget, vi skal værne om og bevare. Tak for ordet. **Spørger**: Tak for det. Velkommen til anden tale på talerstolen. Som jeg sagde til ordføreren sidst, går vi lidt lempeligt til den første gang. Nu vil jeg gerne stille et spørgsmål. Ordføreren påstår, at hvis der ikke var stemmeret, ville det skabe grobund for parallelsamfund og vrede. Har ordføreren været ude på gaderne for nylig? Har ordføreren set de opgørelser, der viser, at der aldrig har været mere antisemitisme i Danmark? Det er vel at mærke med lige nøjagtig de regler, som ordføreren står og plæderer for bare er vejen frem. Vil ordføreren ikke godt lige fortælle mig, hvordan et forslag, der ikke er besluttet endnu, er grunden til, at vi har mennesker på Den Røde Plads, der vil slå andre mennesker ihjel, eller at vi har parallelsamfund og kvinder, der ikke er på arbejdsmarkedet og ikke kan dansk efter årtier her i landet? Vil ordføreren ikke lige forklare mig, hvordan et ikkebesluttet forslag er grunden til det, og ikke en fejlslutning igennem årtier hos partier med ordførerens holdning i Folketinget? **Ordfører**: Tak for spørgsmålet. Parallelsamfund mener jeg at det kan skabe, hvis ikke de er en del af det nære demokrati. Så det handler simpelt hen om, at alle skal have mulighed for at være en del af det nære demokrati. Vi undgår bedre parallelsamfund, når folk er involveret i det nære demokrati. **Spørger**: Men de har jo adgang til det nære demokrati. Det har de jo nu. Så det giver jo ingen mening. Ordførerens tale har jo overhovedet ikke givet mening. Ordføreren siger, at hvis vi indfører det her, får vi parallelsamfund og problemer. Det har vi allerede. Og så siger ordføreren, at hvis det her bliver gennemført, får vi det. Men ordføreren har ikke fortalt mig, hvorfor det er, vi har dem. Er det ikke, fordi ordføreren lige netop er fortaler for den type politik, som vi er bange for at gøre noget ved nu? Er det ikke det, ordføreren står og siger? **Spørger**: Nej, det er det ikke. Det, jeg siger, er, at det bliver endnu værre med parallelsamfund, hvis ikke man sørger for, at de er en del af demokratiet i landet.
[119572] **Ordfører**: Eftersom jeg kommer til at snakke om kvantecomputere i løbet af min ordførertale, vil jeg sige, at formanden jo fint illustrerer, at man kan være to steder på samme tid. Ordføreren for Moderaterne fortalte også – da han talte som ordfører og ikke sad i formandsstolen – om det med at skifte plads i ordførerrækken, fordi folk skiftede. Og jeg står jo – nu for et stort parti – i en meget kendt situation for mig, nemlig som den sidste ordfører, og det har jeg tænkt mig at udnytte til fulde og ikke sige alle de der gængse ting, vi alle sammen roser os af. Jeg har snakket med ministeren tidligere i dag, og det er en meget god redegørelse, men det er 36 sider. Der er gode ting i det, og der er nogle ting, der ikke er  udredt. Jeg tror faktisk ikke, vi er supermeget uenige, men problemet med den her debat, som vi har i dag, er, at fremtiden jo er diffus, ikke? Vi kigger igennem en dis henimod noget, vi tror er et sving; det kan også være et kryds; det kan også være en mark. Vi ved det faktisk ikke, og så begynder vi at reagere ud fra datiden og sige, at vi også skal have noget dannelse af vores unge menneske, og at vi også skal huske på alle de gode ting. De fleste af vores virksomheder er med, og virkeligheden er jo – og det må man give mig ret i, når jeg siger det – at AI jo er et fantastisk kvantespring. Jeg tror, vi står over for en omkalfatring af samfundet, som er noget, der kan sammenlignes med opfindelsen af hjulet, ilden, den industrielle revolution og internettet – alt sammen på en gang. Det er det, jeg tror, vi ser ind i. Så kan vi jo alle sammen snakke om frygt eller håb. Jeg tror, fremtiden indeholder begge dele. Det kan være Edens have, og det kan være helvedes forgård, vi kigger ind i, og jeg tror, virkeligheden nok kommer til at ligge et sted midt imellem. I går hørte jeg Martin Thorborg – som jeg kan huske, fra dengang jeg var ung, hvor han gik i sit hipstertøj og havde lavet Jubii i en kælder – sige, at han så på det her med kunstig intelligens sådan lidt ud fra Apple-metoden. Han lænede sig lidt tilbage lige nu og lavede ikke alle de dumme fejl i starten, og når han så kunne se, at der ligesom var noget, der slog an, så sprang han på, præcis som Apple gjorde med teknologien. Jeg tror, vi skal have alle de store og rummelige diskussioner, og så jeg tror jeg i øvrigt, at Danmark skal vælge Apple-metoden, for ellers tror jeg, vi løber tør for ressourcer og hænder meget, meget hurtigt. I forhold til om vores unge mennesker burde have noget mere digitale dannelse og digital uddannelse og digital forståelse, vil jeg sige, at jeg tror, de har meget. Og det giver meget god mening måske at implementere det allerede fra børnehaveniveau. Måske ikke med en skærm; bare med henblik på en forståelse af, hvordan interaktionen mellem mand og maskine kommer til at være. Det tror jeg er væsentligt. Og så tror jeg faktisk ikke, at vi i vores glæde over at se, at vi kan få et kæmpe fremskridt i vores bnp, hvis vi bare springer på vognen hurtigt nok, skal negligere, at der er nogle mennesker i Danmark, der endnu ikke frygter det her, for de er ikke blevet ramt af det endnu, og at der, som i alle de andre store revolutioner, vi har haft inden for teknologi, er mennesker, der bliver bange, og som bliver utrygge. Der er mennesker, der bliver ramt, både på deres job og andre ting, og det er svært at forstå, hvis du er landmand nu og ved, at lige om lidt kan du ikke være landmand. Og alle de fine i Folketinget og inde i de store studier siger: Så skal du bare blive programmør, Kim. Hvad hvis jeg nu ikke forstår, at det er en del af min fremtid? Dem skal vi jo have fat i. Hele idéen med digitaliseringen og kunstig intelligens kommer jo i fremtiden til at hvile på, hvor godt vi som politikere kan sætte os på vippen  og få os alle sammen sikkert igennem, altså få alle danskere til at føle sig trygge, samtidig med at vi alle sammen skal høste frugterne. For ellers bliver vi et digitalt uland, og så bliver velfærdsstaten en saga blot. Det er jeg helt enig i. Men skal man finde et hår i suppen over for ministeren, kunne der også godt have været en side 37, hvor man måske skrev lidt, der viste, at man har taget den begyndende frygt hos danskerne i forhold til de offentlige systemer sådan lidt mere ad notam. For hvad er det, der sker? Hvorfor er det, man bliver bange for de offentlige systemer? Det er jo, fordi man har en dårlig oplevelse med det, ikke? Det er som med et Ugandabrev, hvor det lige pludselig kan laves så troværdigt, at vi kan få en opringning, der ligner, at det er min bedstemor, der ringer og siger: Kim, kan du ikke lige overføre penge? Det er jo også digitalisering, og det er jo derfor, jeg siger, at jeg tror, frygten bliver mere klar, når mennesker lige pludselig rammes af det her, hvis vi ikke har klædt dem på til at forstå, hvad det er, der sker. For virkeligheden er, som jeg sagde tidligere i forhold til AI, at det er en glorificeret  Google-model. Den kan samle viden, der allerede eksisterer, og så kan den bruge det, afhængigt af hvor gode vi er til at stille spørgsmål til den. Og som politiker på højrefløjen skal man jo være meget opmærksom, især i miljødebatten, på den her meget venstreorienterede bias, den også har, men bias kommer vi nok også til at snakke om på et andet tidspunkt. Jeg har brugt timevis på at få ChatGPT til at indrømme, at der rent faktisk var bias, og så ville den ikke snakke mere om det. Det findes jo, men den store problemstilling for mig er, hvordan vi sikrer os, når man finder frem til AGI'en, som vi nok får, altså hvor den begynder at tænke lidt selv. Hvis vi indkoder den med bias fra starten, har vi så tænkt over, hvor vilde omvæltninger i vores forståelse af verden, det kan medføre, og er vi klar til at tackle det? Derfor tror jeg, vi skal investere mere fra dansk side; det tror jeg, vi skal. Nu kommer vi så til det med kvantecomputerne. Jeg tror, at vi bliver overhalet af dygtige kinesiske programmører og dygtige amerikanere og folk fra andre samfund, der er vant til at gøre de her ting hurtigt. Men vi har jo en forlomme i forhold til kvanteteknologien. Jeg tror ikke, vi kan vinde alle slagene, men hvis vi vinder det om kvanteteknologi, er jeg sikker på, at vi også har råd til sygehuse om hundrede år, for det bliver den helt store spiller på banen. Det er jo virkeligheden, og så er vi også ude over det med, at de her Ugandabreve kan laves så virkelighedstro, at man kan ringe mig op, og så tror jeg, jeg snakker med mig selv, for det er krypteret, og den kryptering kan ikke brydes op. Parti_J kommer altid med løsningerne, selv om vi siger, at vi skal tage Apple-modellen. Vi skal ikke være bange, men vi skal anerkende, at der er nogle, der bliver det. Vi skal ikke springe på vognen som det første, fordi vi er bange for at komme for sent, og fordi man til en høring – som på mig mest af alt mindede om en sælgerkonference – får at vide, at hvis vi ikke gør det nu, Kim, så er der om få år ikke noget vederlag til folketingspolitikere, for det har vi ikke længere råd til. Det skal være nu, for vi er allerede bagud. Jeg er ikke sikker på, vi er bagud, for jeg tror ikke, teknologien er der endnu, men vi skal være åbne, vi skal være rummelige, og vi skal kunne se mulighederne, samtidig med at vi håndterer frygten. Digitaliseringens fremtid i Danmark er jo super enkel. Det er jo så super enkelt; der er jo faktisk ikke nogen problemstilling i det. Der er kun den der lille ene ting, nemlig at vi skal udnytte teknologien, sådan at den arbejder bedst muligt for os. Vi skal gøre det så hurtigt, vi kan. Vi skal med på toget. Vi skal bare lige huske, at vi også skal have alle med. Den løsning vil jeg ikke komme med endnu fra Parti_Js side. Vi skal også have noget at snakke om senere, for det er jo det spørgsmål, ingen af os endnu kan svare på, nemlig hvordan vi udnytter det her kæmpe potentiale, der kan være i det, mest muligt, samtidig med at vi får danskerne med – og muligvis svenskerne. Hvis de kan opføre sig ordenligt, kan de få lov at byde lidt ind. Vi skal have vores borgere med, og vi må virkelig ikke underkende, at der er danskere, der bliver ramt på deres liv, og som helt, helt forståeligt har en frygt for, om det her kommer til at koste dem smørret på brødet. Der skal vi passe på med ikke at blive lidt for akademiske og lidt for smarte og alt for pæne i tøjet til at forstå, at det er en reel bekymring. Og det bliver en reel bekymring for omkring 20-25 pct. af vores danske medborgere, og dem skal vi altså have med på det her. Det er dem, der skal nyde frugten af det, og jeg tror, vi får fantastiske andre job. Ikke med at sætte solceller op i et eller andet beskyttet miljøområde, som regeringen helst vil, men muligheder for at lave noget, der er fantastisk og givtigt. For jeg er enig i, at når vi først forstår at udnytte AGI, er det ikke uddannelsen, der kommer til at bestemme, om du bliver en succes. Så er det de tanker, du har, og der bliver man bare nødt til at sige, at os ude på landet nu altid har haft de bedste tanker. Tak for ordet. **Spørger**: Tak for talen, som jeg synes havde mange gode elementer, om end jeg med al respekt tror, at ordførerens beskrivelse af, hvad AI er, måske er en anelse simplificeret. Det leder til mit spørgsmål, som er lidt i tråd med det sidste, ordføreren kom ind på, nemlig det med it-specialister. For nogen skal jo bygge de her modeller, og nogen skal holde dem ved lige, nogen skal tolke dem, og nogen skal sørge for, at datagrundlaget er opdateret osv. Hvad er ordførerens og Parti_Js holdning til det problem med it-specialister, som der bliver peget på i redegørelsen? **Ordfører**: Jeg tror, at erhvervslivet har ret, når de siger, at der skal uddannes flere. Jeg tror også, vi er lidt på bagkant. Men spørgsmålet er, om vi skal forstå det sådan, at det er de it-specialister, der bliver uddannet nu, vi har brug for, eller om der bare bliver brug for folk, der er gode promptere, og at der så kommer en anden forståelse af, hvad det kræver at være it-specialist. For jeg tror ikke, det er koden bagved, som vi kommer til at skulle være bedst til; det er brugen af det, når selve koden først kommer, og det er jo det, som en – og nu siger jeg et engelsk ord – large language model dybest set er, ikke? Indtil videre er det jo bare udbygninger af det, vi har lavet. Den kode er lavet, og den skal selvfølgelig være åben, og jeg er enig i, at open source er en god ting, især fordi vi skal kunne se det, hvis der ligger det her bias. Men jeg tror, det handler om de her it-promptere, og det kan godt være folk med meget lange uddannelser, der skal til, for at vi får mest muligt ud af det. Det handler om det der med at se løsningen i datid i forhold til fortid i den her dis, jeg taler om. Vi politikere vil gerne lægge os fast i forhold til tingene, og det tror jeg ikke altid vi kan i den her diskussion. **Spørger**: Jeg er enig med ordføreren i, at vi jo ikke kan vide, hvad der kommer, og hvilke krav der bliver stillet til fremtidige generationer. Men en interessant undersøgelse inden for kodning har jo vist, at i forhold til dem, der bruger ChatGPT eller lignende teknologier, så er dem, der får mest ud af det, dem, der er gode kodere til at begynde med. Jeg tror, man siger, de koder som tre til fire kodere i stedet for en, mens dem, som er dårligere, ikke vinder på det. Så vi kommer faktisk til at risikere at lave et gab her, hvis vi ikke passer på, hvordan vi bruger teknologien, og hvordan vi uddanner folk. Det kræver stadig væk en høj grad af specialiseret viden at forstå, udbygge og tolke de her modeller. Om det er tilfældet, når vi om nogle år har en reel kunstig intelligens, skal jeg ikke kunne sige; så klog er jeg ikke. **Ordfører**: Jeg er ikke uenig. Noget af præmissen er rigtig, men nu bliver jeg nødt til at indrømme her fra Folketingets talerstol, at jeg nogle gange har spillet World of Warcraft, og der bruger man addons. Det kan ChatGPT nemt lave en kode til, så jeg igen kan spille, som om jeg var ung og lave maks damage per second derinde, ikke? Det, jeg vil sige med det, er dybest set, at det, som det kræver, udover at være god til kode, er, at du tør at bruge det. Så det er nok det, jeg gerne vil have, vi hjælper danskerne med, altså at springe ud i det, turde at bruge det. Og så sætter vi nogle rammer, der sikrer, at vi passer på dig, hvis det går galt.
[112018] **Spørger**: Det er kun, fordi det er, som om Ordføreren får det til at lyde, som om den her undersøgelseskommission er fuldstændig identisk i den type kommissorium og den mulighed, den har, for at indkalde vidner, som alle andre ville have haft. Og der vil jeg bare for god ordens skyld gerne lige have, at det bliver bekræftet, at det er en helt anden type kommissorium, der ligger i den, der er i gang nu, og hvis regeringen får lov, også vil blive det i den udvidede kommissionsundersøgelse, derved at man kun kan indkalde mundtlige vidner, hvis det er strengt nødvendigt. Den begrænsning plejer vi ikke at lægge på undersøgelseskommissioner, og fordi den i det hele taget har et kommissorium, som er meget indsnævret i fokus i forhold til det, vi plejer at have ved andre undersøgelseskommissioner, kan man vel ikke bare lige sammenligne det helt og sige, at det er sådan, vi altid plejer at gøre det. Der er jo lavet en helt særlig lov for at lave de begrænsninger i forhold til den igangværende kommissionsundersøgelse. **Ordfører**: Men det, Spørgeren siger, er jeg ikke enig i, for hvis man skal sammenligne den her undersøgelse med en anden, så kan den jo sammenlignes med den fra 2020, hvor man lavede den første FE-undersøgelse, og undersøgelsen i 2020 har præcis den samme ordlyd omkring indkaldelse af vidner som den undersøgelse, der blev vedtaget i foråret, og som vi nu foreslår at udvide. Så når man skal sammenligne undersøgelseskommissioner, synes jeg, det rigtige sammenligningsgrundlag for en undersøgelse omkring efterretningstjenesterne må være den undersøgelseskommission, der tidligere er lavet omkring efterretningstjenesterne, med den fortrolighed, det nu indeholder. Der er en en til en-overensstemmelse mellem ordlyden, der var for den FE-undersøgelse, der blev vedtaget i 2020 omkring vidneindkaldelse, og så den, der bliver lavet i dag. Og jeg vil gerne slå fast, og det har justitsministeren også gjort flere gange, at der ikke er nogen, der ikke kan indkaldes som vidner, uanset om de har en cheftitel eller om de har en ministerpost. **Spørger**: Nej, men det skal være strengt nødvendigt, og derfor vurderer jo indtil flere juraprofessorer, at det sandsynligvis ikke vil ske, at man indkalder, sådan som kommissoriet er lavet, og det, der er sket, siden vi i 2020 havde den, er jo, at Højesteret har taget stilling til den her helt konkrete sag og i en offentlig afgørelse den 27. oktober har stadfæstet, at de ikke mener, at der er noget til hinder for – det var så i forhold til retssagerne – delvis åbne døre, men jeg kan bare ikke se andet, end det da også må have en betydning for, hvordan man vurderer muligheden for at have delvis åbne døre i en kommissionsundersøgelse. **Ordfører**: Nu er det det andet spørgsmål, for jeg hører sådan set, at der ligger i det, Spørgeren nu siger, at han anerkender, at der er en enslydendehed i forhold til den FE-undersøgelse, der var i 2020, og den, vi foreslår nu. Så er der spørgsmålet om åbne dør. Det kan være, at jeg bare er for simpelt et menneske og slet ikke er på samme intellektuelle niveau som Spørgeren, men jeg har svært ved at se, hvordan man skal have delvis åbne døre i en sag i en undersøgelseskommission, hvor dommerne så sidder og udspørger nogle, som de ikke ved hvad siger. Skal det så være sådan, at dommerne undervejs, når de pågældende er på vej med et svar, dommerne tror er noget fortroligt, så trykker på en eller anden knap, og så går der en skærm ned foran journalisterne? Der skal laves en offentlig, endelig beretning; det er klart, men jeg mener også, at vi må tage hensyn til vores efterretningstjenester og sige, at alt ikke kan foregå ude i den brede offentlighed.
[108800] **Spørger**: Tak for det. Jeg studser egentlig over Ordføreren, når hun siger, at det er så problematisk at forbyde et tørklæde. Jeg er helt sikker på, at Ordføreren mener, at det er undertrykkende, når man i Iran bliver påduttet tørklædet. Jeg er helt sikker på, at Ordføreren mener, at det er undertrykkende, når man i Afghanistan bliver påduttet tørklædet. Men i Danmark er det undertrykkende, hvis man som Folketing forsøger at fjerne tørklædet. Så kan Ordføreren fortælle mig, hvad der er mest undertrykkende – ikke at blive tvunget til at gå med tørklæde, når man er på arbejde, eller at blive tvunget til at gå med tørklæde, f.eks. i Iran og Afghanistan? **Ordfører**: Det mest undertrykkende er, når staten bestemmer, hvordan kvinder skal gå klædt. Punktum. **Spørger**: Så jeg kan forstå, at det er staten, der er problemet. Så det vil sige, at Ordføreren mener, at det er superfint, at en mand, en bror eller en far siger til en, der har taget en sygeplejerskeuddannelse: Du skal gå med tørklæde. Det er o.k. Det må bare ikke være staten, der bestemmer, at de skal tage det af. Jeg kan godt se præmissen om, at der ikke er nogen, der skal bestemme, hvad kvinder har på. Det er jeg jo enig i. Problemstillingen er, at Ordføreren, når hun argumenterer på den her måde, fuldstændig underkender den kæmpe sociale kontrol, der også finder sted ved brug af tørklædet. Det er det, jeg ikke synes er tiltalende. Jeg synes, det er fint, at Ordføreren er imod forslaget, men jeg synes, at man skal acceptere, at det også er et udtryk for social kontrol. **Ordfører**: Altså, jeg kan jo blive i tvivl om, om Parti_K har læst det her beslutningsforslag. For beslutningsforslaget handler jo netop om, at vi herinde skal bestemme, hvad for noget tøj piger og kvinder må have på eller ej. Og jeg kan ikke forstå, hvordan man som et borgerligt parti, som hvert år på grundlovsdag hylder frihedsrettighederne i grundloven, kan synes, at det er i orden, at vi skal stå herinde og lave lovgivning om, hvad for noget tøj det køn, jeg tilfældigvis tilhører, skal have på.
[108230] **Minister**: Mange tak til alle ordførerne og i øvrigt alle deltagere i den her efter min mening både spændende og vigtige forespørgselsdebat, hvor man sandt for dyden også må sige, at vi er kommet vidt omkring. Jeg vil bare her afslutningsvis gentage min indledende bemærkning om, at regeringen jo altså støtter Danmarks deltagelse i Schengensamarbejdet, og at Danmark i øvrigt også har gavn af det samarbejde. Det er som sagt også vigtigt, at vi passer på Danmark, og at vi har en stærk og robust indsats i grænseområderne, ikke mindst i forhold til bekæmpelsen af organiseret kriminalitet, samtidig med at kontrollen er til mindst mulig gene for ganske almindelige borgere. Regeringen har med omlægningen af grænsekontrollen mod Tyskland og afskaffelsen af grænsekontrollen mod Sverige taget et første skridt i retning mod en mere fleksibel politiindsats, og jeg er glad for at kunne konstatere, at der ser ud til at være opbakning til det her i Folketinget. Derfor vil jeg igen sige tak for ordet og tak for en god debat. **Spørger**: Tak for det. Ministeren har sagt, ordføreren for Parti_A har sagt, og statsministeren har sagt, at hvis der kommer et migrantpres igen, vil man reagere; vi kommer ikke til at stå i samme situation som i 2015; man er klar til at opskalere grænsekontrollen i den situation. Hvad har man tænkt sig konkret at gøre? Er det politi, der skal ned til grænsen, er det militær, eller er det pigtråd? Og hvis det er politi eller militær, hvad skal de så konkret gøre? Skal de afvise asylansøgere ved grænsen, eller skal de sige, som de er berettiget til og forpligtet til i dag: Du er velkommen til at komme ind; nu får du en taxa til Sandholmlejren? Det vil have den konsekvens, at det bliver meget svært at slippe af med de mennesker, som ikke har ret til asyl, og at vi dermed står med et nyt problem. Hvad skal man konkret gøre: pigtråd, politi eller militær, og hvad skal de eventuelle politi- eller militærfolk gøre, hvis de står ved grænsen og der kommer en ny migrantbølge, så vi ikke havner i samme situation som tidligere? **Minister**: Helt konkret har vi som en del af den her videreførelse af grænsekontrollen mod Tyskland indrettet det sådan, at man har en kapacitet til med få timers varsel at kunne lukke grænsen enten helt eller delvis efter behov. Hvis der kommer det scenarie, Spørgeren taler om, hvor der skulle stå x antal tusind asylansøgere, som gerne vil ind i Danmark, og man har lukket grænsen, så er det på det tidspunkt også en politioperation, og der må det jo bero på konkrete vurderinger af, hvad man så vil gøre i den situation, i forhold til om de migranter, der så i det tilfælde, kan jeg næsten regne ud, er vandret gennem Tyskland uden at indgive en asylansøgning – nogle af dem har måske indgivet en asylansøgning – skal have lov til at indgive en asylansøgning i Danmark, eller om man må sige: Nu befinder I jer i Tyskland, så I må indgive jeres asylansøgning dér. Det må bero på en konkrete vurdering og den historik, der ligger forud for den vandring, der må være sket. **Spørger**: Det var et stort ansvar at pålægge dansk politi. Altså, for det første er jeg ret usikker på, om vi har ressourcer nok til politimæssigt at dække hele den dansk-tyske grænse og dermed hermetisk lukke grænsen, som det lyder til at ministeren mener vi kan. For det andet siger ministeren, at det er politiets opgave at vurdere, om mennesker, der kommer til den danske grænse og søger asyl, skal sendes til Sandholmlejren, eller om de skal afvises. Er det det, ministeren siger, og er det ikke en ret voldsom opgave at pålægge politiet? Burde det ikke være et politisk ansvar at tage den beslutning? **Minister**: Det er da klart, at der også er et politisk ansvar, men hvis der i den konkrete situation på den konkrete dag bliver truffet en politisk beslutning her i Folketinget om, at nu beder vi politiet om at eksekvere det, vi har kapacitet til, nemlig at lukke grænsen helt, så må det jo også bero på en politifaglig vurdering af, hvordan man så skal håndtere den situation konkret nede ved grænsen, selvfølgelig i overensstemmelse med det, der er både regeringens og Folketingets beslutning i øvrigt.
[119209] **Spørger**: Tak. Jeg vil høre ordføreren, om ordføreren måske har mulighed for at bringe mig ud af min uvidenhed. Ordføreren er jo også finansordfører, og har SF hidtil forlangt penge bragt ind til den her tilsynsfunktion i finanslovsforhandlingerne, og vil man i fremtiden kunne se SF's holdning via konkrete beløb, der så vil være afsat i SF's finanslovsudspil? Altså, jeg forsøger i virkeligheden at spørge, om det er walk as you talk, I gør. **Ordfører**: Ja, det er det. SF har i adskillige år ønsket flere penge til Datatilsynet, og det behøver ordføreren ikke at tage mit ord for. For vores finanslovsforslag ligger nemlig offentligt tilgængeligt på SF.dk. **Spørger**: Tak. Jeg har fuld tillid til det, der bliver sagt. Vil vi også i fremtiden kunne se SF bringe krav om midler ind og eventuelt også bruge jeres politiske forhandlingskapital på, at det netop er det område, der skal prioriteres? **Ordfører**: Det er rigtig vigtigt for os. Det er også derfor, vi har bragt Datatilsynets bevilling til bordet flere gange. Når jeg ikke som finansordfører har bragt bevillingerne til Digitaliseringsstyrelsen på bane, så er det både, fordi styrelser normalt ikke er mit ressort, for det hører jo under et ministerium, men også fordi jeg oprigtigt troede, at Datatilsynet, ud over de mange nye opgaver, de har fået, faktisk også ville få opgaven med et tilsyn med AI-forordningen.
[88177] **Spørger**: Tak. Med dette beslutningsforslag foreslår Parti_K at forbyde køb og servering af halalcertificerede kødprodukter i offentlige institutioner. Halalcertificering er en privat mærkningsordning, og det er op til virksomheder selv at beslutte, om de vil benytte sig af halalcertificering og dermed betale for det. Halalcertificering er med andre ord ikke et myndighedsanliggende, og det er derfor heller ikke offentligt reguleret. Samtidig har vi allerede i dag lovgivning, der sikrer, at man f.eks. ikke kan støtte terrorrelaterede organisationer og lignende økonomisk. Derfor mener vi i Parti_A heller ikke, at der er et behov for et forbud mod halalprodukter i offentlige institutioner. Baggrunden for beslutningsforslaget er et ønske om at bekæmpe politisk islam, men vi mener, at man i denne sag rammer forbi skiven. Til gengæld er vi i gang med at stramme op, når det f.eks. gælder udemokratiske donationer, negativ social kontrol og andet, som desværre fylder for meget i visse dele af muslimske parallelsamfund. Parti_A støtter ikke beslutningsforslaget. **Spørger**: Det er en kedelig sag for Ordføreren her, der jo i almindelighed, tror jeg, bliver betragtet som en strammer i Parti_A. Det her er jo både kompromitterende og afslørende, for det handler om noget, som vi alle sammen har tilfælles, nemlig vores offentlige institutioner. Tænk, at Ordføreren, der har det fine renommé, alligevel vil stå på mål for, at når vi sender vores poder, hvad enten det er i vuggestue, børnehave, skole, eller hvor det er, så skal forældrene ikke have mulighed for at sige: Nej, nej, nej, vi vil ikke støtte islam igennem den mad, der serveres. Det er godt nok beskæmmende og især for et parti, som jo udadtil prøver at fremstå som dem, der gerne vil have en stram udlændingepolitik osv. Det er meget beskæmmende. Så derfor vil jeg spørge Ordføreren: Hvad er egentlig hans svar til de forældre, der bare gerne vil være i fred for islam, når deres børn sætter sig ved middagsbordet i børnehaven? **Ordfører**: Nu var jeg jo så smigret over den første del af spørgsmålet, men til den sidste del af spørgsmålet tror jeg, at jeg vil sige noget i retning af – og nu skal jeg passe lidt på, for jeg er ikke så bibelstærk som Spørgeren: Fatter I ikke, at det, der kommer ind i kroppen, kan ikke forgifte jer, for det kommer ikke ind i hjertet, det kommer ind i maven, og det kommer ud igen. Det er et citat fra Jesus. Derfor ved jeg jo, at kulturkristne og kristne, også endda meget kristne, ikke tager så tungt, hvad det er, de spiser. Derfor tror jeg heller ikke, at de fleste kulturkristne borgere – og det er jo dem, der er flest af i Danmark – ville tage det så tungt, hvis deres børn fik serveret et måltid mad, hvor der indgik et halalprodukt i menuen. Så det er mit svar til de her forældre, som jeg ikke har mødt. Og jeg er i tvivl om, om efterspørgslen efter de her mærkninger, som vi også diskuterede ved det forrige beslutningsforslag, er så stor, som den bliver gjort til, og om den overhovedet rigtig er til stede. Det kan jeg godt være meget tvivlende omkring. **Spørger**: I forhold til størrelsen kan jeg sige. at Kristeligt Dagblad for et par år siden har opgjort den globale omsætning til halalcertificering til 9.000 mia. kr., og det er baseret på tal fra 2018. Det tror jeg man må sige er et ganske stort beløb, og det kan der føres meget propaganda for islam og islamismen for, og her havde vi så muligheden for i hvert fald at standse den del af bidraget, der kommer fra Danmark, og det er jo sjovt at høre Ordføreren citere fra Det Nye Testamente som et forsvar for, hvorfor man skal acceptere islam på frokostbordet for børn. For det kunne jo godt være, at det ikke var kristne, der havde noget imod det; det kunne godt være, at de var så stærke i deres tro, at det var de sådan set ligeglade med, men det kunne også være ateister. Så hvad er hr. Rasmus Stoklunds svar til de ateister, hvis børn altså bliver tvunget til at spise mad, som er velsignet og finansierer islams udbredelse? Det kunne jo være, at ateisterne også gerne ville være i fred for islam. **Ordfører**: Først til det med omfanget: Det sætter jeg ikke spørgsmålstegn ved. Der er jo mig bekendt godt 1 milliard muslimer i verden, så selvfølgelig er det her en stor økonomi internationalt og især i udlandet. Men det synes jeg måske ikke har så meget med sagen i danske daginstitutioner at gøre. Til det andet: I den bedste af alle verdener er det jo måske rigtigt nok, at det, hvis der i forhold til ethvert valg, vi traf, og enhver ting, vi gjorde, kunne være fuldstændig oplysning omkring det, så ville være at foretrække. Men sådan er verden jo ikke. Det er den jo ikke på nogen områder, og det er den heller ikke, med hensyn til hvilke arbejdsvilkår der har været på de virksomheder, der har leveret møblerne til børnehaven, eller hvad ved jeg, og alle de andre produkter, der bliver serveret i den her børnehave. Personligt må jeg sige, at det vigtigste for mig er dyrevelfærden, og den del er der jo taget højde for. For det sikrede den tidligere socialdemokratiske regering i 2014.
[89217] **Spørger**: Tak for det, og tak for talen og det altid brændende engagement. Ordføreren er så engageret i ældreområdet, og det sætter jeg meget, meget stor pris på. Jeg vil gerne lige høre ordføreren, om ordføreren er bekendt med, at der er kommuner, der ikke indhenter straffeattester, når de ansætter personale i ældreplejen, hvis vi ser bort fra de eksempler, der er nævnt i sagen, som jo ligger før 2019. **Ordfører**: Det mangler vi jo lidt overblikket over. Det er jo netop derfor, jeg har spurgt til det. Jeg blev ringet op af en journalist på et tidspunkt, som sagde, at der var nogle kommuner, der ikke gjorde det. Jeg har selvfølgelig spurgt min egen kommune, om de gør det, og det gør de. Så vi har ikke rigtig noget på det, det flagrer ligesom i vinden, men jeg kan konstatere, at når vi ser på de her eksempler, de her fakta, så er der jo mange, der ikke indhenter dem. Ellers ville vi jo ikke kunne se de her eksempler, for så var det blevet stoppet. Jeg synes, at eksemplerne er lidt bevis på – kan man sige – at det ikke er alle, der gør det, hverken på det kommunale eller på det private område. **Spørger**: Tak. Hvad siger ordføreren til at lytte til KL og høre, hvad de siger om det her, og tage deres synspunkter med? Det er jo trods alt dem, der er arbejdsgiver. Jeg kan høre, at ministeren gerne vil indkalde både KL, FOA og Ældre Sagen til en drøftelse af det her. Hvad er ordførerens holdning til at lytte til dem? **Ordfører**: Jeg lytter altid meget gerne. Jeg er klar over, at Ældre Sagen tidligere har været ude at bakke op. Til den anden del om KL vil jeg sige, at jeg efterspurgte det her på et møde med KL, som vi havde internt i Sundheds- og Ældreudvalget, men det ved jeg ikke om ordføreren kan huske. Jeg har ikke fået noget notat fra KL om det.
[93457] **Spørger**: Tak for det. Det her handler vel også i nogen grad om, hvorvidt man ser sagen fra den kriminelles synsvinkel, altså gerningsmanden synspunkt, eller man ser den fra ofrenes synsvinkel. Set ud fra ofrenes synspunkt vil hver enkelt voldtægt jo have hver sin, hvad skal man sige, værdi eller hver sin indflydelse på det enkelte menneske. Og den straf, som man ønsker for gerningsmanden, vil jo være den samme. Ser man det fra gerningsmandens synspunkt, så kan man måske argumentere, som Parti_B gør her: Nå ja, det er jo stort set ligegyldigt, om man har begået et eller fem eller ti røverier, det er stort set det samme, bare man ikke er nået at blivet fanget i mellemtiden. Det er jo sådan, man argumenterer. Til gengæld er det sådan, at hvis man bliver fanget efter første røveri, bliver sluppet ud og begår et nyt, så får man jo ikke nogen strafrabat. Så man risikerer jo at sidde i spjældet det meste af sit liv, når man begår så meget kriminalitet. Forskellen er bare: Bliver man fanget undervejs, sat i fængsel og kommer ud igen – og det er der jo en del af dem, der gør – eller når politiet det ikke, før de har begået de her 794 forseelser, som de for 650 forseelsers vedkommende er dømt for. **Ordfører**: Nu synes jeg altså, at Spørgeren lægger mig ord i munden. Jeg har på intet tidspunkt sagt, at det er ligegyldigt eller ikke rigtig betyder noget, om man har begået et eller fem røverier, tyverier, voldtægter osv. Selvfølgelig er det mere alvorligt, jo mere man begår, det siger sig selv. Jeg ville aldrig nogen sinde sige andet. Det ville være et fuldstændig fjollet argument. Men man kan jo vende den om. For det offer, som har stået over for en voldtægtsmand, vil så kunne se, at hendes voldtægtsmand har fået 80 pct.s rabat i forhold til en anden voldtægtsmand, fordi den anden voldtægtsmand har begået fem voldtægter. Altså, voldtægt er modbydeligt og skal straffes hårdt. Det skal man bare lade være med. Hvis man ikke har begået fem, men kun har begået en, nå, men så er det ikke lige så slemt, og så skal det kun straffes med 20 pct., end hvis man havde begået fem voldtægter. Altså, man kan bare vende argumentet om, og så vil man se, at så virker det altså ret besynderligt at skulle have den her fuldstændig slaviske gangen op med antallet af lovovertrædelser. **Spørger**: Man kan ikke bare vende det om, og det er vel også derfor, at Parti_B for nylig var enige i, at når man taler om erstatning til ofre eksempelvis, så skal det jo ikke være sådan, at man kun betaler erstatning til de første ofre, og så må de andre lide. Det må jo være sådan, at man får en straf for hver en forseelse, man har begået, og at hvert et offer kan se en rimelighed og en retfærdighed i det forhold, som den enkelte er blevet udsat for. Og jeg tror, de fleste af os, som har børn i samme alder som i den her nævnte sag, ville syntes, det var helt rimeligt, at en forbryder, der havde begået fem voldtægter, fik fem gange så hård en straf som en, der havde begået én voldtægt. **Ordfører**: Eller at den forbryder, der har begået én voldtægt, slipper fem gange billigere end den, der har begået fem. Selvfølgelig kan man vende tingene om. Og det er ikke rimeligt at sammenligne med erstatninger, altså at sige, at så er der nogle, der slet ikke får en krone, fordi de er kommet sidst i køen, og fordi de første har taget puljen. Det er simpelt hen ikke en rimelig sammenligning, det synes jeg ikke det er.
[79781] **Spørger**: Tak til Ordføreren for talen. Jeg vil gerne vende tilbage til »Retfærdig og realistisk«, som jeg har læst med stor interesse. Hele omdrejningspunktet for Parti_As udlændingepolitik er, at man kan lave et modtagecenter uden for Europa. Men ved et nyligt samråd fik vi indblik i, at man ikke har fundet nogen i Europa, der er enig med Parti_A i, at man kan gøre det i EU-regi. Og man har heller ikke fundet et land uden for Europa, der er interesseret i at få sådan et modtagecenter. Og når det sådan er hele omdrejningspunktet for den her asylpolitik og det her asylsystem, som Parti_A mener skal vendes på hovedet, hvad vil man så gøre for at leve op til det løfte, man har givet vælgerne? **Ordfører**: Spørgeren og jeg deltog jo begge i det samråd, og jeg tog nok konklusionerne med mig på en lidt anden måde, for jeg hørte sådan set ikke ministeren sige, at der udelukkende var lukkede døre, når han talte med kolleger rundtomkring i Europa. Men jeg synes også, der er en anden præmis, der er forkert her, for der er jo ikke nogen, der siger, at tankerne i »Retfærdig og realistisk« kun kan realiseres, hvis man kan lave en stor, samlet EU-aftale, hvor alle lande er gået sammen om det. Man kunne jo godt forestille sig en model, hvor nogle lande bilateralt gik sammen og startede det. Og allerede dér vil jeg mene at vi så var nået langt, for så sender vi et signal til folk om, at hvis du søger asyl i Danmark, skal du forvente, at det ikke er med henblik på permanent ophold i Danmark, men med henblik på, at din ansøgning måske bliver behandlet i et modtagecenter, og at du også kommer til at opholde dig i et modtagecenter i et land, som man så kunne lave en aftale med. Men et forbillede for, at den slags kan lade sig gøre, kunne jo være aftalen mellem EU og Tyrkiet om, hvordan man håndterer flygtningestrømmen fra Syrien. Og jeg hørte i hvert fald ikke, at der fuldstændig entydigt var lukkede døre, på samme måde, som spørgeren har gjort. **Spørger**: Tak for svaret. Jeg vil nu mene, at når EU's flygtningekommissær siger, at det socialdemokratiske forslag er helt urealistisk, så er man nok stødt ind i nogle forhindringer. Men jeg vil godt stille et andet spørgsmål om det her modtagecenter. Forestiller man sig i Parti_A, at der vil være færre eller flere, der vil forsøge at komme til Danmark, hvis man laver et modtagecenter tæt på de lande, hvor flygtningene kommer fra? **Ordfører**: Først vil jeg igen lige anfægte præmissen om, at det her nødvendigvis skal være et EU-projekt, for jeg tror, det kan være meget svært at forene et samlet EU omkring det her projekt. Og jeg synes ikke, det skal støde på grund, alene hvis dét ikke kan lade sig gøre. Det ville selvfølgelig være optimalt, hvis alle blev enige om at adoptere »Retfærdig og realistisk«, men så god er verden nok ikke. Og hvis vi så kan lave noget bilateralt med nogle lande, vil det være tilstrækkeligt for mig. Og det tror jeg bestemt ikke ville betyde, at der så ville komme flere til Danmark, tværtimod, for så ville man jo erkende, at det at søge asyl i det her modtagecenter også ville betyde, at man fik midlertidig beskyttelse i et land, der så var lavet en aftale med et sted – og det er uklart, hvor det skulle være, men et sted i Stormellemøsten – og det ville jo netop ikke være en adgangsbillet til Danmark.
[81476] **Spørger**: Tak for det. Og tak for en interessant ordførertale, synes jeg, fra Parti_Gs side. Man har ligesom to udgangspunkter, synes jeg, og det ene er, at det faktisk er meget berettiget, at der sættes ind over for dem, der udnytter coronakrisen til at begå kriminalitet og på den måde skader andre mennesker, som f.eks. skal bruge de værnemidler, som bliver stjålet. Det, som ordføreren fra Parti_G så pludselig går over i, er at kalde det her forslag ulækkert. Det er et ulækkert forslag, er det, som jeg hører Ordføreren sige. Jeg synes, der er et eller andet der, der skurrer. Vores opfordring er, at Parti_G besinder sig her, og at andre partier besinder sig og støtter et forslag, som har til formål i den her krise at sikre, at mennesker, der begår kriminalitet, får med grovfilen i forbindelse med krisen. Så vil jeg godt spørge Ordføreren om udvisning, for det er også noget af det, som Ordføreren nævner her. Er det ikke meget rimeligt, at man, hvis man udnytter den her krise som udenlandsk statsborger i Danmark til at begå den her form for kriminalitet, bliver udvist? Vil det ikke virkelig være noget, der giver et signal, der ikke er til at misforstå? **Ordfører**: Det ulækre er at blande udlændingelovgivningen generelt ind i det her. Det er klart, at når man laver en strafskærpelse, som betyder, at folk for den her forbrydelse kommer i fængsel, betyder det også – det fremgår af udlændingeloven – at udlændinge, der forbryder sig mod den her lov, i højere omfang vil blive udvist. Det fremgår af den eksisterende lovgivning, og det har vi sagt er en konsekvens. Vi er imod den eksisterende udlændingelovgivning, men vi accepterer, at den er der. Men det at benytte den her situation til specifikt at sætte fokus på udlændingelovgivning synes vi er helt uacceptabelt – helt uacceptabelt. Det er ligesom, hvis man satte fokus på rødhårede eller på alle mulige andre. Der er ingen grund til det. Det har kun den funktion at gøre det her til en diskussion om udlændinge. Og så bliver vi bare nødt til at sige, at der ikke findes noget belæg for, at udlændinge – og vi snakker altså om, at det her vil omfatte folk, der, så vidt jeg har forstået på justitsministeren, har boet i Danmark i et anseeligt antal år – skal udpeges som syndebukke i det her. **Spørger**: Jeg tror ikke, der er nogen, der begår den fejl at udpege nogen som syndebukke, men vi har da et naturligt ønske i Folketinget, når vi gerne vil sætte ind over for den her coronakriminalitet, at komme hele vejen rundt. Og der forstår jeg bare ikke, at Parti_G ikke siger, at selvfølgelig skal vi hele vejen rundt, og at det selvfølgelig også er et vigtigt signal, der sendes til udlændinge, hvilket man så gør, efter at justitsministeren har sagt, at regeringen gerne vil tilslutte sig det her ændringsforslag fra Parti_F og Parti_Ks side, for så sætter man også ind over for udlændinge, der måtte udnytte den her krise. Og der forstår jeg ikke, at Parti_G ikke bare siger: Ja, selvfølgelig er det et vigtigt signal at sende. Hvorfor gør man ikke det? **Ordfører**: Spørgeren ser fuldstændig bort fra, at udlændinge dømmes præcis ligesom danskere. Udlændinge får også et firdoblet bødeforlæg, udlændinge kommer også i fængsel, præcis ligesom danskere, med den lovgivning, der ligger. Det behøver vi ikke at ændre udlændingelovgivningen for. Ovenikøbet er det sådan, at der er en særlig straf for udlændinge, der så kommer i fængsel, fordi de også får en udvisningsdom. Dertil ønsker man så at lave en symbolsk ændring af udlændingelovgivningen, og den kan Parti_F og Spørgeren lave sammen med Parti_A, for Parti_G deltager ikke i den.
[107626] **Spørger**: Jeg vil gerne sige tusind tak til Ordføreren for et rigtig godt samarbejde. Jeg synes, ordføreren kommer med en rigtig god ordførertale og mange bekymringer, som jeg tror vi er mange der deler med SF. Jeg bliver dog alligevel nødt til at gå en lille smule hårdt til SF, for SF har jo en borgmester i Langeland Kommune, som faktisk står i spidsen for det, der af mange specialister bliver kaldt for den største socialretlige skandale i Danmark. 280 sager skal gå om dernede, fordi lovgivningen ikke er blevet overholdt. Det bekymrer mig selvfølgelig meget, og det bekymrer mig også, at vi med barnets lov måske ikke har gransket området godt nok til at kunne sætte ind over for det, hvis lovgivningen i barnets lov, som selvfølgelig også skal overholdes, ikke overholdes. Hvad er SF's tanker omkring det? **Ordfører**: Tak for spørgsmålet. Jeg vil sige til ordføreren for Parti_H: Du må gå så hårdt til mig, som du overhovedet formår, for jeg bliver jo også nødt til at sige, at når du spørger, hvad SF's holdning til lige nøjagtig sagen på Langeland er, kan du få Theresas holdning, ordfører på socialområdet her, og det er, at det er en ganske forfærdelig sag. Jeg kommer ikke til at sige andet her. Sådan nogle ting bør ikke kunne finde sted, og derfor mener jeg også, at vi styrker det med den her lov. Det der med, at vi sætter to socialrådgivere på i svære sager, og det der med, at vi ser på søskende, og at vi får en model for at videreuddanne familierådgivere og socialrådgivere, tror jeg er vigtige elementer i det her, så sådan nogle ting her kunne have været undgået. Men jeg bliver også nødt til at fremhæve den kulegravning, som Parti_F har fremsendt et forslag om. Vi skal simpelt hen holde hinanden op på, at det her område skal vi kigge på, og det står der også noget om i den her aftale. Så jeg mener, vi har en forpligtigelse over for hinanden, for vi vil det alle sammen gerne til livs. **Spørger**: Men i går udkom taskforcens store analyse faktisk – den taskforce, som har været i gang med at analyse af, hvad der er gået galt nede på Langeland – og jeg ved ikke, om ordføreren har haft lejlighed til at læse den. Det er ganske bekymrende læsning. Og man kan i korte termer sige, at det jo er det her med, at man ikke laver de undersøgelser, man skal lave osv. Nu lægger vi op til en meget stor afbureaukratisering med barnets lov. Hvad tænker du om, at man gør det, når man i forvejen ikke får undersøgt det, man skal, inden man laver en anbringelse? **Ordfører**: Bureaukrati skal vi røre ved, når det er sådan, at det bliver overflødigt. Da skal vi fjerne det. Men i så vigtig en lovgivning her tror jeg det er vigtigt at vi har nogle retningslinjer, og det er dem, vi prøver at sætte lige nøjagtig i en lov som den her. Jeg ved godt, at ordføreren rigtig godt kan lide at fremhæve Langeland, men jeg bliver også nødt til at sige, at jeg kan nævne fem eller seks andre kommuner, der er oppe lige i øjeblikket. Det betyder jo, at det på sigt ikke bare er Langeland, der er problemet, det er over hele linjen. Derfor mener jeg også, at vi forpligtiger os over for hinanden til at tage det her område meget, meget alvorligt.
[93275] **Minister**: Tak for det, formand. Tusind tak for debatten og for modtagelsen af det her ret omfattende lovforslag; det skal jeg være den første til at indrømme. Det er et lovforslag, som også har, kan man roligt sige, mange forskelligartede elementer. Det er som sagt et lovforslag, der spænder ganske vidt fra en række EU-retlige problemstillinger, der skal løses, til særregler i forbindelse med det midlertidige forbud mod hold af mink, skattefritagelse af selvejende plejehjem og plejeboliger, forhøjelse af et bundfradrag for ydelser fra sociale fonde og indberetningsregler i forbindelse med udbytter af aktier. Lovforslaget indeholder to elementer, der sikrer, at de danske regler overholder EU-retten. For det første indebærer lovforslaget, at der indføres skattepligt for danske foreninger, når de modtager danske aktieudbytter, renter af og kursgevinster på kontrolleret gæld samt royalty. En ændring af reglerne er påkrævet, da de danske foreninger på dette punkt har haft gunstigere regler end udenlandske foreninger, og det er simpelt hen i strid med EU-retten. Regeringen er opmærksom på, at særlig forslaget om skattepligt af danske aktieudbytter kan ramme dele af det danske foreningsliv, hvor aktiviteterne har været baseret på udbytter af aktier. Da der jo her er tale om pligtstof, ses den foreslåede skattepligt som sagt som eneste mulighed, hvis vi skal værne om den danske kildebeskatning af aktieudbytter til udlændinge og det samtidig ikke bør være muligt for udenlandske investorer at undgå den danske udbyttebeskatning ved blot at investere i en forening. I lovforslaget har vi dog efter min og ministeriets mening fundet en afbalanceret model, hvor foreninger, hvis midler udelukkende kan anvendes til almenvelgørende eller på anden måde almennyttige forslag, undtages fra beskatningen. Det er den balance, vi har fundet. Det gælder jo både danske og udenlandske almenvelgørende foreninger, og det er i den forbindelse vigtigt at være opmærksom på, at der skal være tale om en forening, der opfylder kravene til at være udelukkende almenvelgørende eller almennyttige, og at dette selvfølgelig er undergivet kontrol fra skattemyndighederne. Som det fremgår af lovforslaget, medfører denne ændring et merprovenu på 20 mio. kr. I den forbindelse er jeg og regeringen, som den socialdemokratiske ordfører også antydede, selvfølgelig åbne over for, hvordan vi kan sikre, at de her midler kan føres tilbage til foreningslivet. Sammen med de partier, der ønsker at støtte lovforslaget, synes jeg, at vi skal tage en dialog om, hvordan det kan lade sig gøre. For det andet er der et element, der handler om opfyldelse af EU-retten, og det er den del af lovforslaget, der som sagt omhandler indførelse af en skattepligt for danske investeringsinstitutter med minimumsbeskatning, når de modtager danske aktieudbytter. En ændring af de her regler har også været påkrævet og er påkrævet, da en dom fra EU-Domstolen som sagt er gået Danmark imod. Også her havde vi gerne set, at det ikke var nødvendigt at stramme beskatningen af danske investorer, men også her er det vigtigt at sikre dansk udbytteskat. Herudover er virkeligheden den, at det også er begrænset, hvor meget danske investorer bruger investeringsinstitutterne til at investere i danske aktier. Regeringen foreslår desuden en række ændringer af gældende skatteregler for at tage højde for helt særlige forhold, der er opstået som følge af det midlertidige forbud mod hold af mink i Danmark. Det foreslås, at alle overdragelser af minkfarme og minkafhængige følgeerhverv, som det hedder, der sker som følge af det midlertidige forbud mod hold af mink, kan ske uden forhøjelse af afgiften efter boafgiftsloven, når virksomheden er erhvervet til nedsat afgift. Derudover foreslås det, at minkavlerne og de minkafhængige følgeerhverv får et ekstra år til at starte en ny virksomhed i virksomhedsordningen, uden at et eventuelt opsparet overskud kommer til beskatning. Endelig foreslås det, at der indføres omvendt betalingspligt for moms, når en statslig myndighed som følge af det midlertidige forbud mod hold af mink skal betale minkavlerne og virksomhederne i minkafhængige følgeerhverv for eventuelle momspligtige leverancer. Omvendt momspligtig vil sige, at det ikke – som jo altså normalt – vil være den virksomhed, der modtager betaling, der skal indbetale momsen til skatteforvaltningen, men den udbetalende statslige myndighed. Det kan måske synes lidt mærkeligt, at staten skal indbetale moms til sig selv, men formålet med forslaget er at undgå, at den moms, som staten skal betale af leverancen, anvendes til betaling af andre kreditorer. Det kunne f.eks. være banker, der har en pant i de virksomheder, vi her taler om. Forslaget betyder samtidig, at minkavlerne og følgeerhvervene ikke efterlades med en momsgæld, der senere kan blive svær at betale, og så undgår staten jo et eventuelt tab af momsprovenu. Der er efter regeringens opfattelse her tale om vigtige justeringer, der sikrer, at det indførte forbud mod hold af mink ikke resulterer i utilsigtede og urimelige konsekvenser for de berørte minkavlere. Regeringen ønsker også at forhøje det nuværende skattefri bundfradrag på 10.000 kr. for ydelser til personer fra godtgjorte fonde, der støtter socialt og sygdomsbekæmpende arbejde. Forslaget vil sikre, at fradraget føres op på et niveau, som regeringen finder passende og rimeligt, og vil bidrage til at give fondene bedre muligheder for også at støtte socialt og sygdomsbekæmpende arbejde. Herudover foreslår regeringen, at danske værdipapircentraler pålægges at indberette udbytter af aktier registreret i værdipapircentralen, selv om aktierne ligger i et depot i værdipapircentralen, som er ført af en udenlandsk bank. Forslaget sikrer, at Skattestyrelsen modtager indberetning af udbytterne, uanset om aktierne er depotført fra en dansk eller udenlandsk bank. Endvidere foreslår regeringen en skattefritagelse for selvejende plejehjem og plejeboliger, og dermed fjernes den eksisterende forskelsbehandling i beskatningen mellem offentlige plejehjem og selvejende plejehjem og plejeboliger. Tak for debatten i dag. Der har været ønsker om at splitte forslaget op. Det gør vi gerne. Der har også været ønsker om en teknisk gennemgang. Det deltager vi også gerne i. Vi indrømmer, at det her er en større teknisk omgang, og vi kan forhåbentlig kaste lys over de spørgsmål, der er stillet her i dag, i den videre udvalgsbehandling af forslaget. Tak for ordet. **Spørger**: Tak. Jeg vil godt have lov at kvittere for ministerens slutbemærkninger om at opdele forslaget og om, at vi kan have en teknisk gennemgang. Vi lægger så også op til en høring, fordi der er ret mange høringsparter derude, som også gerne vil komme ind på ændringsforslagene, og det er jo, fordi det her lovforslag er kommet sådan lidt hurtigt igennem høringsdelen, kan man sige, ikke? Det stressede en lille smule, og derfor kan der nemt komme noget, som vi skal høre de her parter om, i forbindelse med den her lovproces. Men jeg skal høre ministeren om det, der er kommet frem i løbet af debatten i dag, nemlig at der jo kunne være andre modeller. Er ministeren lukket over for det? **Minister**: Hvis der er uklarheder forbundet med den model, som regeringen mener er den rigtige, så svarer vi gerne på spørgsmål. Det her er noget, Skatteministeriet og Skatteforvaltningen har arbejdet med ganske længe. Det er jo en dom, som ligger et godt stykke tid tilbage, og derfor er det noget, der er arbejdet med ganske længe. Det er rigtigt nok, at der er indkommet flere forskellige spor, om man vil, og dem har vi afprøvet, og derfor er holdningen den, at det her er den rigtige model. Det er rigtigt, at den foreslåede beskatning af de danske investeringsinstitutter med som sagt minimumsbeskatning altså vil betyde beskatning af både institut og investor. Hos de her investorer, og det synes jeg trods alt hører med til debatten, vil det, der bliver beskattet, altså kun være nettoudbyttet. Det, man skal være opmærksom på, når man taler om det her og de alternativer, der er, er, at man ret hurtigt risikerer at havne i en situation, hvor det, man vil fjerne, er hele udbyttebeskatningen, f.eks. hvis man følger noget af det, Parti_D har sagt, og det koster ca. 350 mio. kr. om året, hvis man gør det. Men vi kaster gerne lys over, hvorfor vi har valgt den her model, og det kan vi jo gøre i det videre udvalgsarbejde, helt sikkert. **Spørger**: Tak. For Parti_B er det meget vigtigt, at vi også lever op til det. I øvrigt er der jo en dom fra 2018; vi havde den allerede i den foregående regering, og det er noget, som ministeren har arvet som en del af porteføljen af sager. Så det anerkender vi. Vi vil godt være med til at løse det, men det vil vi jo kun kunne gøre, hvis ministeren også kan flyttes på noget af det her, altså hvis vi finder en god model. Og det er derfor, jeg spørger om det. **Minister**: Jamen som Spørgeren ved, indgår jeg altid gerne i gode drøftelser, som kan gøre tingene bedre. Og hvis der findes det, kigger vi selvfølgelig gerne på det. Vi mener, at det, vi har fundet, er det rigtige, og de ting, der er sat ind som høringssvar, har vi selvfølgelig været igennem. Jeg tror bare, at man, inden man vælger, hvilken vej man vil ræse ned ad, i hvert fald skal være opmærksom på, at en af de veje, man typisk ender med, altså er et opgør med udbyttebeskatningen for og af udenlandske investorer. Og det er en dyr omgang. Det synes jeg bare lige man skal huske på, inden man starter den her diskussion. Det er der andre i høringssvarene, som ikke er så opmærksom på. Det forstår man godt. Men jeg tror bare, at man, hvis man gerne vil det, i hvert fald lige skal sørge for at have en forklaring på, hvor den regning så skal betales henne.
[83390] **Ordfører**: Tak for ordet. Jeg blev lige lidt overrasket over, at ministeren ikke ville sige noget. Jeg håber ikke, det er udtryk for, at der så ikke sker noget på området. Men der blev åbenbart sagt det i den første tale, som ministeren syntes var nødvendigt. Og der fik vi da i hvert fald at vide, at der skulle ske noget, og at vi ikke skal være tolerante over for de intolerante. Det er ting, som jeg i den grad er enig i. Jeg vil meget gerne takke for en spændende og god debat, og jeg håber som sagt, at der kommer til at ske noget. Jeg synes, der var nogle ting, som vakte bekymring i løbet af debatten. Det var det, som er blevet taget op mange gange, nemlig at det er svært at sige, hvad der ligger i ordet regulering. Jeg var klar over, da vi gik ind i debatten, at det ville være det, som det kom til at dreje sig om, og derfor synes jeg, det er meget vigtigt at få slået fast, at fra vores side betyder den regulering, som vi ønsker at de sociale medier skal underkastes, en regulering på en måde, der giver større åbenhed, der giver større mulighed for at deltage i debatten. Men det er også en regulering, der skal tage hensyn til, at det netop også er et medie, som har lov til at have nogle andre regler end udelukkende at skulle overholde dansk lov. Altså f.eks. det her med, at man kan forbyde pornografi. Det kan man godt forsvare at Facebook ønsker. Jeg er glad for, at vi i debatten her og med forslaget til vedtagelse er blevet enige om at bruge Ytringsfrihedskommissionens forslag som en minimumsløsning. Det er noget, som jeg så vil forvente, at ministeren vil sætte i værk rimelig hurtigt, for det er en varedeklaration. Altså, det er, at der efter alle modereringstiltag, som det hedder, altså når man sletter profiler eller lukker konti eller fjerne kommentarer, skal komme en forklaring på det, og den skal efter min mening være offentlig. For så vil det jo træde frem, og så kan vi forhåbentlig undgå det, som Parti_H så rammende har kaldt venstrefløjsintolerance, altså at der bliver det her med, at ordene hadefuld tale f.eks. kommer til at dække islamkritik, men ikke kommer til at dække kritik af nationalkonservative debattører. Man risikerer at få nogle områder, hvor man må diskutere, og nogle emner, som man overhovedet ikke må diskutere. Det kan man forhåbentlig undgå ved at bruge den her minimumsløsning, som Ytringsfrihedskommissionen kommer med – og det håber jeg vil blive sat i værk meget hurtigt. Så jeg takker for debatten, og jeg takker for, at der har været enighed om en vedtagelse, og jeg håber, at man vil forstå, hvad det er, vi lægger i ordet regulering, nemlig at der skal være større mulighed for at deltage i debatten. Tak for debatten. **Ukendt**: Jeg tror, jeg har en fin forståelse af, hvad Parti_F lægger i ordet regulering. Men nu har vi hørt debatten, og jeg vil spørge, om Parti_F er beroliget, med hensyn til at venstrefløjen ikke lægger noget andet i ordet regulering, og at den regulering, som ordføreren ønsker, ikke er den samme regulering, som venstrefløjen ønsker, for det er jeg absolut ikke beroliget om. Jeg frygter stadig væk, at venstrefløjen vil lave smagsdommeri, som kommer til at koste, at nationalkonservative ikke kan fungere på de sociale medier. **Ukendt**: Det var jo det, min tale lige handlede om, da jeg sagde, at det er farligt, hvis det bliver en form for regulering, der giver plads til venstrefløjsintolerance. Så det har jeg jo besvaret. Og jeg har også besvaret det på den måde, at der i den her vedtagelse er lagt en minimumsløsning ind, som er Ytringsfrihedskommissionens forslag, altså om en varedeklaration, hvor man hver eneste gang, man fjerner noget eller sletter noget, skal give en forklaring, og den skal være offentlig. Det vil efter min mening være noget, der kan modvirke den her venstrefløjsintolerance. **Ukendt**: Det er jeg fuldstændig enig i kan være et godt redskab, som Facebook måske skal til at bruge, og det er jo noget, vi også i Parti_K vil gå fuldstændig konstruktivt ind til, hvis det er det, der ligger i det – og det ikke er en regulering, hvor der sidder nogle magtfulde mennesker i Facebooks organisation, som vi ikke kan få adgang til at se hvem er. Og det har jo også betydning, hvem de mennesker, som sidder og træffer de her beslutninger, er. Er der også åbenhed og transparens omkring det, eller er det kun om, hvilke beslutninger de træffer? Det synes jeg også er yderst relevant at vide. Så hvis det er i den retning, man kan gå, så ser vi positivt på det. Hvis det er en regulering, hvor man via en alliance mellem de magtfulde mennesker i centrum-venstrealliancen og så Facebook på den måde dykker den nationalkonservative debat, så er vi meget, meget bekymret for det. Det er vi stadig væk, altså i forhold til hvad det er for en regulering, venstrefløjen lægger  ind i det her. **Ukendt**: Det, som Parti_F lægger i det, er, at det skal være regulering, der fremmer større åbenhed, større mulighed for at deltage i debatten og mindre mulighed for Facebook til at udelukke folk på baggrund af smagsdommeri. Der skal ikke sidde redaktører i mørke rum og fjerne de folk, som de ikke bryder sig om. Og hvis Parti_K ikke kan tilslutte sig det, synes jeg det er rigtig ærgerligt. Så det håber jeg at man finder ud af at man nok godt kan.
[96211] **Spørger**: Tak for det. Ordføreren kan ikke give svaret, før ordføreren har anbefalingerne. Så må vi jo sige: Okay, fint nok, vi skal have undersøgt det her endnu en gang. Men faktum er jo bare, at lønforskellene i Danmark mellem traditionelle mandefag og traditionelle kvindefag og det lønhierarki, der er, er blevet undersøgt igen og igen. Der er undersøgelser, kommissioner, forskerafhandlinger – you name it – om det her. Nu skal vi så have en lønstrukturkomité. Forestiller ordføreren sig, at der skal være nogle forpligtelser, når den her komités arbejde er slut? Det står ikke i lovforslaget, som det er nu, og det har vi i SF stillet forslag om. Men vil man så forpligte sig til at gøre noget, når den her komités anbefalinger kommer, eller bliver det endnu en undersøgelse, der ikke munder ud i noget? **Ordfører**: Jeg tror, at det, der er vigtigt at understrege, er, at det jo bliver parterne, som skal være med til at lave kommissoriet for lige præcis den her undersøgelse. Det bliver så en af opgaverne at være præcise i forhold til det kommissorium, der er. Og der vil dem, der er en del af aftalen her, sådan set også være med inde over det her. Så det tror jeg. **Spørger**: Det er godt at høre, hvis man så vil forpligte sig til at gøre noget ved det problem, vi godt ved hvad er, og det vil konklusionen nok også være for den her lønstrukturkomité. Noget af det, jeg også frygter, er, at man endnu en gang så vil sige, at det er parterne, der skal løse det. Altså, at man, når svaret fra lønstrukturkomitéen så kommer, vil sige: Nu kommer der en overenskomstforhandling igen lige om lidt, og det skal parterne jo løse, fordi vi har den danske model. Kan ordføreren ikke kaste lidt lys over, om vi så faktisk får nogle penge fra regeringen, når der så er et klart svar, nemlig at der er et problem med en kæmpe lønforskel mellem mænd og kvinder i Danmark? **Ordfører**: Jeg henholder mig jo til det, som lidt er mantraet, nemlig at vi vil følge op på det, som kommer som resultat i forbindelse med det her. Men vi har prøvet flere gange ligesom at blive afæsket et eller andet konkret svar på et eller andet beløb, og det får I altså ikke i dag. Vi bliver nødt til at afvente det og se, hvad det er, der kommer som resultat af den her lønstrukturkomité, før vi kan være mere præcise på, hvad det er, der skal til.
[108495] **Ordfører**: Tak for det. Jeg vil starte med at rose talen fra Spørgeren og konstatere, at hun og jeg starter det samme sted, nemlig i anden verdenskrig. For en gang imellem kan man i strømmen af beslutningsforslag fra Parti_F på udlændingeområdet og faktisk også, når man hører ordførertaler her fra talerstolen, helt glemme, hvor vi kommer fra som land, hvad vi står for, og hvad vi bygger på. Derfor er det rigtigt at starte under anden verdenskrig med de jødiske flygtninge, der forsøgte at komme væk fra nazisternes forfølgelse, koncentrationslejre og gaskamre, og hvor alt for mange af dem oplevede en dør, der blev lukket med katastrofale konsekvenser. Det kostede dem livet. Forskning har vist, at der jo frem til 1943 blev sendt mindst 132 flygtninge tilbage til Tyskland fra Danmark, mange af dem var jøder, og der er dokumentation for, at mindst 10 af dem senere døde i tyske koncentrationslejre. Det er derfor, vi har flygtningekonventionen. Det er, fordi der var visionære politikere, der sagde: aldrig igen. Og den første, der satte underskriften på flygtningekonventionen den 28. juli 1951, var Knud Larsen. Det var kontorchefen fra Indenrigsministeriet, der var formand for konferencen, og som gav flygtninge i Europa og andre steder, som man sagde det i konventionsteksten, en international ret til at søge beskyttelse. Det er jeg virkelig stolt af som dansker, og at vi fortsat står bag flygtningekonvention, og at flygtninge også kan søge asyl i Danmark, er en lille pris at betale for ikke at vende tilbage til de rædsler, som flygtninge oplevede i Europa under anden verdenskrig, og for at sikre, at flygtninge andre steder i verden ikke oplever de samme rædsler og oplever at blive sendt tilbage til forfølgelse og i værste fald døden. Netop det her med at få behandlet sin asylansøgning og ikke blive afvist, ikke blive sendt ud igen, er helt afgørende. Det er det afgørende fundament i flygtningekonventionen, det helt afgørende princip, og det er det, Parti_F vil bryde med. Og det vil ikke betyde færre flygtninge i Danmark. Det vil med stor sandsynlighed betyde langt flere flygtninge i Danmark og en helt kaotisk international situation for flygtninge. For det danske asylsystem er ikke brudt sammen. Det fungerer overordnet set godt med Udlændingestyrelsen og Flygtningenævnet og med mulighed for at klage og få sin sag behandlet individuelt. Vi er relativt gode til at sortere mellem, hvem der er flygtninge og skal have beskyttelse, og hvem der er migranter og skal hjem. Derfor er opgaven ikke at afskaffe det danske asylsystem, men at overtale flere lande til at indføre et tilsvarende stærkt asylsystem. Opgaven er ikke at melde os ud af flygtningekonventionen. Det er at få flere lande til at underskrive den. Opgaven er ikke at melde os ud af det internationale samarbejde om flygtninge, men at styrke det. Afskaffer vi retten til at søge om asyl i Danmark, vil det blive langt nemmere for lande rundtomkring i verden at nægte at beskytte flygtninge der, hvor de kommer til, eller der, hvor de flygter hen. Det vil blive langt sværere for os at overtale lande rundtomkring i verden til at tilbyde asyl og indføre et godt asylsystem. Det vil blive langt sværere for os at overtale lande i verden til at beskytte flygtninge i nærområderne, og det vil betyde flere flygtninge, som vil blive tvunget til at flygte videre, herunder mod Europa. Så kampen for at beskytte flygtninge ude i verden starter her, den starter i Danmark. Den kamp vi vil gerne styrke, og derfor er vi imod beslutningsforslaget. **Spørger**: Tak for det. Jeg morer mig lidt over det her med, at ordføreren siger, at hvis Parti_Fs politik blev indført, ville det føre til mange, mange flere flygtninge. Alt, hvad Parti_C har foretaget sig, mere eller mindre siden vi indførte den liberale udlændingelov af 1983, har været at lave ordninger, der sikrede, at så mange mennesker som muligt kom hertil. Det eneste, Parti_C har foreslået de sidste 30 år, er lempelser i udlændingepolitikken. Så det her med, at Parti_Fs politik pludselig skulle betyde, at flere kom hertil, og at Radikale Parti_Bs politik selvfølgelig er garanten for, at færre kommer, virker fuldstændig på månen og hovedløst. Derfor vil jeg egentlig bare høre ordføreren, om han selv tror på, hvad han selv siger, eller er det bare et eller andet talking point, han bruger her i Folketingssalen? **Ordfører**: Ordføreren tror på alt, hvad han siger. Han tror ikke på alt, hvad Spørgeren siger, men det er så en anden snak. Parti_C har faktisk stemt for betydelige dele af den danske udlændingelovgivning igennem de sidste år, herunder indførelsen af § 7, stk. 3 – et spørgsmål, som vi kommer tilbage til. Jeg tænker i dag meget over, om det var den rigtige beslutning; jeg er i tvivl om, hvorvidt det var det. Men det, jeg sagde her fra talerstolen, var bare, at hvis vi afskaffer retten til at søge asyl i Danmark, bliver det meget nemt for lande rundtomkring i verden at gøre det samme, og det bliver meget svært at overtale andre lande til at indføre et asylsystem og til at underskrive flygtningekonventionen, hvis vi forlader den. Det vil føre til flere flygtninge, der vil blive skubbet fra land til land. Mange af dem vil søge mod Europa, og det vil, når det internationale flygtningesystem dermed bryder sammen, føre til kaotiske tilstande og med stor sandsynlighed flere, der søger mod Europa og mod Danmark. **Spørger**: Hvis Danmark indfører et stop for spontant asyl, vil det betyde, at der muligvis er flere lande, der vil gøre det samme. Jeg vil da håbe, at der er flere europæiske lande, der ser lyset og overtager den her politik, i forhold til at vi da selvfølgelig ikke skal løse verdens kolossale flygtningeproblemer ved at genbosætte mennesker her i Europa. Det er en dybt uholdbar og uhensigtsmæssig måde at løse et problem på, der slet ikke kan løses sådan, medmindre vi grundlæggende ønsker at destabilisere hele Europa både socialt, kulturelt og økonomisk. **Ordfører**: Dermed kan jeg så konstatere, at Parti_F ønsker, at lande som f.eks. Bangladesh skulle nægte adgang for rohingyaerne fra Myanmar, eller at Tyrkiet skulle nægte de religiøse mindretal i, lad os sige Syrien, Irak eller Iran adgang til asyl, hvis de måtte søge derhen, og skubbe dem tilbage til forfølgelse. Det er den konsekvens, som Parti_Fs forslag vil have, hvis det bliver indført og overtaget af flere lande rundtomkring i verden, og det er vi inderligt imod.
[113608] **Spørger**: Tak til ordføreren for en fin tale. Nu bliver der refereret meget til Sverige, både i ordførerens tale, men også i nogle af de tidligere indlæg. Det handler i virkeligheden om en bekymring. Jeg ved ikke, om forslagsstillerne sådan set har gjort sig den tanke. For det, der jo sådan set er tilfældet i Sverige, er, at de reelle initiativtagere til de her borgerdrevne folkeafstemninger ofte er interesseorganisationer, politiske partier og, i et enkelt tilfælde, et nyhedsmedie. Er der ikke en risiko for, at det her kan gå hen og blive en glidebane, og at det måske er professionelle politikere – nu ved jeg ikke, om kommunalpolitikere er professionelle – professionelle bestyrelser og lokalpolitikere, der på en eller anden måde initierer nogle forslag, og at det ikke bliver efter det, som jeg tror forslagsstillerne sigter efter, nemlig at engagere ganske almindelige borgere derude? Er der ikke en risiko for det, for det er vel reelt det, der sådan set er situationen i Sverige? Tak. **Ordfører**: Tak for spørgsmålet, og i øvrigt også tak for talen, som jo netop også var inde på nogle nuancer, i forhold til at det kommer an på, hvilken model man laver. Jeg nævnte også i min tale, at man tager positive og negative valg i politik, og jeg har da også en bekymring for nogle ting i det her. Men det er nogle af de ting, man også kan kigge videre på, hvis der er flertal for at kigge videre på en model. Altså, hvordan undgår man, at det ikke bliver sådan en professionel lobbyorganisation eller en virksomhed, der bruger masser af millioner kroner på annoncering og alt muligt andet? For det er jo ikke det, der er målet med det. Det er klart, at sådan nogle ting skal rammes ind, for det er jo ikke det, vi ønsker med det. Men der er også mange positive ting, og som med alle mulige andre ting, når vi sidder til politiske forhandlinger eller stemmer om ting, er vi nødt til at veje tingene på en vægtskål, og der skal der gerne være flere plusser end minusser, og der er også et minus på vægtskålen ved det, men jeg synes bare, der er suverænt flere plusser, der vejer langt mere, så derfor er vi jo tilhængere af det. Som SF meget sagligt var inde på, kræver det selvfølgelig, at vi får kigget på, hvordan modellen skal strikkes sammen og de her kriterier sættes ind, men det er jo ikke der, vi er endnu. Nu handler det mere om sådan en principiel holdning til, om man synes, det her er en god idé, og det synes vi altså i Parti_J. **Spørger**: Jeg deler sådan set intentionen i det her, nemlig at vi gerne skulle styrke vores lokaldemokrati og vores borgeres engagement og involvering i demokratiet. Men jeg deler sådan set også den bekymring, for lige nu er det sådan, at mange kommuner har ordninger om borgerforslag. I den kommune, jeg selv kommer fra, har vi sådan set indført borgerforslag. Tilslutningen til dem er ikke så høj, desværre. Kunne man måske kigge hen i retning af at se på, hvordan man inden for den værktøjskasse, kommunerne i forvejen har, og som kommunerne har mulighed for at kunne benytte, kan styrke det? Har ordføreren nogen bud på, hvordan vi kan ruske lidt i den værktøjskasse, vi har, hvis ikke det her bliver til noget, altså hvordan vi så kan styrke borgerdemokratiet og engagementet? **Ordfører**: Tak for spørgsmålet. I forhold til selve redskabskassen til kommunerne tror jeg faktisk ikke, der er brug for så mange flere redskaber. Der er nok mere brug for, at man bruger dem, for kommunerne har rigtig mange gode redskaber, men man bruger dem jo ikke. Der er mange, der er gode til at have fat i lokalråd eller lave ungdomsråd eller borgerforslag. Men det er jo ikke alle kommuner, der gør det. Så det handler nemlig om kultur og om, at man faktisk skal åbne op for de her ting. Jeg tror mere, der er brug for nogle nye ting, og det her handler jo netop ikke om redskaber til kommunen. Det her handler om, at man siger, at borgerne får nogle flere redskaber, og at de kan gøre noget. Så i stedet for at stemme hvert fjerde år, kan man bruge det her med borgerinddragelse. Det synes jeg er en god måde.
[85865] **Ukendt**: Først og fremmest vil jeg gerne rose den radikale ordfører for nogle, synes jeg, gode betragtninger i forhold til det her emne. Nu har ordføreren jo siddet i Folketinget væsentlig længere end undertegnede, men jeg må nok indrømme, at jeg bliver en smule trist til mode, når jeg hører den her debat. Det er vel at mærke ikke længere tid siden end slutningen af juni 2019, at der sad et borgerligt flertal på magten i Danmark. Vi har også tidligere i aften set den daværende sundhedsminister herinde i Folketingssalen, og jeg synes jo, at jeg hører et borgerligt Danmark i dag nærmest udtrykke mistillid til vores dygtige folk i bl.a. SSI, hos sundhedsmyndighederne, så jeg vil bare spørge ordføreren, hvordan ordføreren opfatter de signaler. Er det ikke, om jeg så må sige, noget sjældent, vi er vidne til i dag, at man fra så mange partiers side, som jeg hører det, ikke har tillid til vores sundhedsmyndigheder i Danmark? **Ukendt**: Jo, det synes jeg. Og jeg kan godt forstå, at man kan have en særlig veneration for en bestemt industri eller branche og gerne vil kæmpe for den. Men så synes jeg, man skal kigge på, hvad det er for nogle kompensationsordninger, vi laver, hvad det er for et sikkerhedsgrundlag, vi stiller frem for de her ramte brancher. Det synes jeg ville være en mere ansvarlig vej end at være parat til at gå på kompromis med folkesundheden, ikke bare vores egen, men den globale folkesundhed, og de anbefalinger, vi får fra vores myndigheder. På den måde er der jo masser af plads til, at man kan brænde for et erhverv og kæmpe deres sag. Men at kampen så skulle indebære, at man ikke vil passe på folkesundheden, har jeg meget svært ved at forstå. Jeg ville meget bedre kunne forstå, hvis vi skulle have en masse snak om kompensationsordninger, om det her med avlsbesætningerne, om, at det ikke er godt nok, at man kun får de 20 pct., hvis man er smittet, og så kunne vi tage den diskussion. Men at diskussionen i virkeligheden handler om, at man skulle have gjort noget helt andet, og at det så i øvrigt havde været gratis, er også sådan lidt at tage diskussionen et helt andet sted hen, for nu står vi i det her scenarie, og vi kan ikke skrue tiden tilbage, og det savner jeg egentlig Parti_B forholder sig til. **Ukendt**: Tusind tak. Jeg kan sige, at jeg erklærer mig meget enig med ordføreren, og jeg har et tillægsspørgsmål. Nu har vi jo hørt her i aften, at Parti_B har en plan. Jeg har ikke set Parti_Bs plan i forhold til det her, og jeg ved ikke, om Parti_C har set Parti_Bs plan. Det er i hvert fald et spørgsmål, om I har set den, og om Parti_C ikke er enige med undertegnede i, at når vi har et parti, der bejler efter regeringsmagten, er så kritisk over for vores sundhedsmyndigheder, er så kritisk over for regeringen, burde det da også være rimeligt, at de lagde deres plan frem, så den kunne blive tjekket efter i sømmene, om den er bedre end det, der sker i øjeblikket, netop af vores sundhedsmyndigheder. **Ukendt**: Nej, jeg mindes heller ikke at have hørt et forslag. Det er jo derfor, det er så nemt at komme og sige, at man bare skulle have gjort noget andet, og så havde det ikke kostet noget. Nu står vi så i en situation, hvor det kommer til at koste en masse penge, næsten uanset hvilken vej vi vælger, og så synes jeg egentlig, at de borgerlige partier skal forholde sig til det scenarie i stedet for hele tiden at gå tilbage og drømme om, at de selv var kommet med en anden strategi. Det gjorde de ikke, og nu er vi så her, og hvad gør vi så herfra? Det synes jeg er den diskussion, vi må have, og der må jeg bare sige, at vi ikke er villige til at gamble med folkesundheden, og vi synes egentlig også, at det er relevant at have en diskussion om, hvad de forskellige veje vil koste, og hvilken vej det så bedst kan betale sig at vælge.
[103904] **Spørger**: Tak, formand. Under det hele lurer en tikkende bombe. Der er flere og flere daginstitutioner, som allerede nu oplever en desperat mangel på pædagoger, og i vuggestuer og børnehaver i hovedstadsområdet er det ikke længere usædvanligt med stuer uden faste uddannede pædagoger. Pædagogmanglen er ikke kun et hovedstadsfænomen – alene i december var der 4.400 forgæves forsøg på at rekruttere pædagoger på landsplan, og det svarer til, at knap en ud af tre ledige pædagogstillinger ikke kunne besættes. Sådan siger formanden for BUPL, Elisa Rimpler. Og det er altså i forvejen kun cirka halvdelen af det pædagogiske personale i vores daginstitutioner, som har en pædagoguddannelse, og hvis man så dertil lægger, at der frem mod 2030 formentlig vil komme 50.000 flere børn i vuggestue- og børnehavealderen, så betyder det, at vi får behov for 14.000 ekstra pædagoger bare for at følge med børnetallet og leve op til loven om minimumsnormeringer. Samtidig er søgningen til pædagoguddannelsen faldet med 25 pct. siden 2014, og der er i dag 11.000 pædagoger, som arbejder uden for faget. Jeg synes altså, at den brændende platform er til at få øje på, og man kan dertil lægge, at en rapport fra Danmarks Evalueringsinstitut viser, at manglen på pædagoger især går ud over de børn, der har allermest brug for dem, nemlig børn med diagnoser og børn i udsatte positioner. I Parti_C vil vi ikke bare nøjes med minimumsnormeringer. Vi vil gerne have ordentlige normeringer og pædagoger med en høj faglig dømmekraft. Og jeg tror ikke på, at vi kan lykkes med at få pædagoger nok bare med den almindelige pædagoguddannelse. Jeg tror på, at vi skal skabe mange veje til at blive pædagog, også senere i livet, og at vi skal satse meget mere på at uddanne mange af de dygtige medhjælpere, som allerede er i vores institutioner. Jeg tror så heller ikke på, at der kommer mange flere pædagoger alene ved at snakke om vigtigheden af pædagogerne. Jeg tror, at vi skal sætte handling bag ordene. Jeg mener, at vi skal tage ansvar for at rekruttere og fastholde pædagogerne. Jeg har igennem det her folketingsår arbejdet sammen med nogle af de skarpe hoveder fra institutionerne, professionshøjskolerne og kommunerne, og der er selvfølgelig nogle af de løsninger, der koster penge, og jeg ved godt, at det er finanslovsstof, og det har vi også taget hul på med vores aftale om minimumsnormeringer. Men så er der også ting, som ikke nødvendigvis koster penge, i hvert fald ikke her fra os, men som først og fremmest kræver det fælles engagement. Det kan vi tage ansvar for med det samme, og det synes jeg at vi skal, og det er derfor, jeg gerne ser, at regeringen og kommunerne bruger årets økonomiaftale til a) at samarbejde om at lave en merituddannelse, hvor medhjælpere kan uddanne sig til pædagoger, samtidig med at de arbejder i vores vuggestuer og børnehaver; b) at man kunne kigge på en pædagogikintro til medhjælpere, hvor de nogle dage kommer hen på pædagogstudiet, så de får en faglig indsigt, samtidig med at de får chancen for at snuse til uddannelsen; c) at man kunne kigge på at lave flere fuldtidsstillinger, så mange flere pædagoger får mulighed for at arbejde på fuld tid, men også sådan at børnene faktisk har uddannede pædagoger hele dagen, også om morgenen og om eftermiddagen; d) at kigge på seniorordninger ville give god mening, så erfarne pædagoger får mulighed for at blive lidt længere på arbejdsmarkedet; og e) at man kunne have kombinationsstillinger, hvor dygtige pædagoger kunne arbejde nogle dage om ugen i vuggestuen eller børnehaven og de øvrige dage undervise på pædagoguddannelsen – det ville både være en gave for de kommende studerende og åbne en vigtig karrierevej for pædagoger. Jeg mener, at vi har brug for en plan for at rekruttere og fastholde pædagoger, og at vi har brug for den nu. Derfor vil jeg gerne på vegne af Parti_C læse følgende vedtagelsestekst op: Forslag til vedtagelse »Børn skal have dygtige pædagoger og nok af dem. Men mange steder er det svært at finde pædagoger nok. Det får flere kommuner til at forsøge at tiltrække pædagoger med bonus m.m. Det giver god mening i den enkelte kommune, men Folketinget ser med bekymring på den geografiske skævvridning. Det går ikke, at der ikke er nok pædagoger de steder, hvor der er flest børn i udsatte positioner. Folketinget ønsker, at vi på tværs af institutioner, uddannelsessteder, kommuner og Folketing tager det fælles ansvar på os. Efteruddannelse kræver finansiering, men der er også en lang række tiltag, som kan løftes med fælles engagement. Folketinget ser derfor gerne, at regeringen og kommunerne fremmer rekruttering og fastholdelse af pædagoger i årets økonomiaftale, herunder bl.a. gennem samarbejde om merituddannelse, pædagogikintro til medhjælpere, fuldtidsstillinger, seniorordninger og kombinationsstillinger mellem institution og pædagoguddannelse.« (Forslag til vedtagelse nr. V 102). **Spørger**: Tak for det, formand. Der er ingen tvivl om, at kompetente, kærlige og dygtige voksne er noget af det allermest værdifulde for vores unger, når de går i daginstitution, og det er jo måske lidt utaknemligt at være den tredje socialdemokrat på scenen, for det er sådan lidt svært at sige noget, der ikke er blevet sagt, men som den ene minister sagde, er det jo i hvert fald ikke sådan, at alle kan passe børn. Min søster kan, og det er ikke, fordi hun snart skal have et, for det skal hun nemlig, men det er jo også, fordi hun er en både stolt og dygtig pædagog, og det er jeg rigtig glad for, og jeg vil også sige, at jeg er rigtig glad for, at jeg, når jeg afleverer mine unger i Nordbyen i Aarhus, så mødes af nogle voksne, som helt åbenlyst kan inspirere, udvikle og tage vare om mine børn, og som i øvrigt nogle gange også, selv om det trods alt er mine børn, lærer mig nogle tricks til, hvordan man faktisk kan se og anerkende sit barn, og hvordan man kan være med til at udvikle det, som man kan tage med hjem i bagagen og bruge. Og på den måde kan vi jo heldigvis lære af hinanden, men først og fremmest er jeg glad for, at der hver dag er dygtige voksne omkring mine børn i de timer, hvor jeg selv bruger mit krudt på arbejde. Så der er ingen tvivl om, at det er afgørende, at vi får flere pædagoger og flere pædagogisk uddannede, for det er selvfølgelig også vigtigt at have de pædagogiske assistenter inde i billedet, og at vi i det hele taget, når vi skruer op for antallet af voksne omkring vores børn og unge, også har en ambition om, at vi skruer op for andelen af uddannede, altså kompetente voksne. Og det er jo ikke for at sige, at en pædagogmedhjælper ikke kan være rigtig dygtig, for jeg har jo også oplevet, at mine unger har været rigtig glade for nogle af pædagogmedhjælperne, men jeg tror, jeg er meget enig i det, som også flere andre ordførere har sagt om de pædagogmedhjælpere, som så faktisk har en rigtig god erfaring, og som har været i det i nogle år, nemlig om vi ikke også skulle give dem en teoretisk rygsæk. Skulle de ikke have muligheden for at tage en pædagogisk assistentuddannelse eller for den sags skyld en meritpædagoguddannelse? Det tror jeg vi kan få meget ud af. Men hvad er det, der skal til? Nu er det fordelt på flere ressortområder, og jeg kan jo sådan bare tale om det hele, men jeg tror, vi skal skrue på alle skruerne samtidig, og jeg tror, den første vigtige del er den der diskussion omkring ressourcerne. Hvorfor vil man gerne være pædagog? Det er, fordi man gerne vil være noget for nogle børn, og hvis man oplever, at det kan man ikke, fordi man hver dag ikke kan levere det, der egentlig var meningen, altså at opdrage, som man er uddannet til, så mister man selvfølgelig arbejdsglæden. Det går ud over arbejdsmiljøet, og derfor er det vigtigt, at man laver en ramme. Som undervisningsministeren sagde, er det, selv om det kan lyde kontraintuitivt, at man for at løse rekrutteringsudfordringen stiller flere penge til rådighed, selvfølgelig langsigtet en del af det. Der skal simpelt hen være en fornemmelse af, at det ikke bare bliver prioriteret politisk, men at der også er kollegaer nok til, at man faktisk kan lykkes med det, man skal. Derfor er minimumsnormeringsaftalen rigtig vigtig, og derfor er jeg egentlig også lidt ked af, at vi ikke har fået en aftale for det, vi har kaldt velfærdsloven, for nemlig at sikre, at når der er flere børn og flere ældre, skal pengene også følge med, men det er i hvert fald vigtigt, at der bliver mulighed for at rekruttere flere. Så er der det med, at uddannelser skal være af god kvalitet – det har uddannelsesministeren talt om – og at de skal være i hele landet. Det skal være sådan, at der er adgang til det, også ude i landet, jo ikke sådan på hvert et gadehjørne, for det går ud over kvaliteten, men så langt ud, som man overhovedet kan komme, for at sikre, at de unge mennesker, som søger uddannelsen, også har mulighed for at tage den, selv om de bor lidt uden for de større byer. Merit er der flere der har nævnt som et vigtigt redskab. Det tror jeg i virkeligheden vi kun kan sige for lidt. Men jeg tror jo også – og det skal så måske være det sidste – at vi skal diskutere nogle af de pædagoger, der allerede findes, men som lige nu enten ikke arbejder i faget eller ikke arbejder på fuldtid i faget, og der har Ordføreren nævnt de her ting omkring, at senior- og kombinationsstillinger kunne være noget, man kunne tage fat i. Jeg var selv på Børn & Unge Topmødet 2022 i Aalborg her for nylig, hvor der var en daginstitutionsleder, som fortalte om, hvordan de i deres kommune havde fået øget andelen af pædagoger på fuldtid ved at lave længere arbejdsdage. Og det lyder måske sådan lidt paradoksalt, men de havde simpelt hen sagt, at de kunne få flere til at få fuldtid, ved at man havde 3 dage om ugen fra kl. 7-17, en dag om ugen fra kl. 7-14.30, og så havde man en fridag. Og i virkeligheden havde det gjort, at nogle havde sagt ja tak til at gå op i tid, fordi de fik en ugentlig fridag og på en eller anden måde følte, at de fik en bedre work-life-balance. Så havde de selvfølgelig nogle lange vagter nogle gange, og det betød jo så også, at der i hele åbningstiden var den samme pædagog til stede. Så der var en tovholder, som både havde været der, når børnene blev afleveret, og igennem aktiviteterne, og også når børnene blev hentet igen, til lige at tage en snak med forældrene om, hvad der var gået godt og skidt, og det havde de i virkeligheden oplevet som en kvalitativ forbedring i deres arbejdsdag. Og det er jo ikke noget, der er tvunget, men hvis man i øvrigt kan få det til at hænge sammen med sit øvrige privatliv, og hvornår man selv skal hente sine unger, så har det i virkeligheden givet en mulighed for, at flere har kunnet gå op i fuld tid, og nogle af alle de der diskussioner skal man jo have ude lokalt. Man skal sikre, at man faktisk får vendt hver en sten for at få alle dem, der er på feltet, alle dem, der er dygtige, til at blive der eller til at gå op i tid, og så skal vi selvfølgelig sikre, at der er nogle flere, der kommer ind ad fordøren. Tak. **Spørger**: Jeg beklager. Det er et forslag til vedtagelse på vegne af Parti_A, Parti_B, SF, Parti_G og Parti_D, og det lyder: Forslag til vedtagelse »Folketinget konstaterer, at rekruttering og fastholdelse af pædagogisk personale i flere kommuner opleves som en central udfordring. Folketinget finder det afgørende, at der landet over sikres kvalificeret pædagogisk personale med viden om børns trivsel, udvikling og læring, og at ansvaret herfor skal løftes på tværs af institutioner, uddannelsessteder, kommuner og Folketing. Et godt arbejdsmiljø er en del af løsningen, og Folketinget konstaterer, at de flere kollegaer, det er muligt at ansætte de kommende år, vil bidrage positivt til arbejdsmiljøet og dermed til den løbende fastholdelse og rekruttering. Samtidig finder Folketinget, at det er vigtigt med stærke og attraktive pædagogiske uddannelser på området, som kan tiltrække studerende og elever, og som kan uddanne ufaglærte medhjælpere, der allerede har erfaring.« (Forslag til vedtagelse nr. V 103). Tak. **Spørger**: Tak for talen, og tak for det rigtig fine eksempel med en lokal løsning på, hvordan man faktisk kan få flere til at gå op i tid. Det får mig til at spørge: Mener Parti_A, at hver kommune ligesom skal finde på sin egen løsning og sin egen dybe tallerken, eller kunne Parti_A godt se en idé i, at vi lavede en national plan for rekruttering af pædagoger, som kunne være med til at fremme idéerne til, hvordan man kunne gøre det? **Ordfører**: Først og fremmest tror jeg ikke, det er et udtryk for, at man ude i det kommunale bagland synes, at hver kommune skal opfinde den dybe tallerken, når man vælger at invitere på KL's børn- og unge-topmøde, hvor der jo er deltagende kommuner fra hele landet. Der havde man valgt at give scenen til en, som havde en god erfaring, og det tager jeg jo som et udtryk for, at også andre kommuner måske hungrer efter at få en idé til, hvad løsningen kunne være, og om der er gode erfaringer derude. Der tror jeg måske, vi skal passe en lille smule på med, om det er os, der definerer, hvordan man skal erfaringsudveksle, eller hvornår man skal erfaringsudveksle, eller hvad den gode løsning er. Til gengæld er det jo åbenlyst, at nogle andre kommuner ville kunne tage ved lære af den erfaring, det resultat, man havde. Jeg tror så også, at en af nøglerne jo er at sige, og det sagde lederen på det her dagtilbud jo i virkeligheden også om sin personalegruppe var ret vigtigt, at det ikke er all or nothing. Det var ikke sådan, at alle pædagogerne skulle købe den model, for at nogle af pædagogerne kunne købe den. Derfor tror jeg også, der vil være behov for, at man lokalt snakker med sin personalegruppe om, hvad det er, man kan gøre. Men idéerne skal selvfølgelig komme, og derfor synes jeg, det er klogt, at man erfaringsudveksler. **Spørger**: Pædagogerne efterspørger selv en national plan for rekruttering, både for at dele de gode eksempler, men jo også for at kigge på de barrierer, der står i vejen for, at det kan lykkes at rekruttere og fastholde flere pædagoger. Derfor spørger jeg bare igen: Vil Parti_A være med til at lave en national plan for rekruttering af pædagoger? **Ordfører**: Hvis en national plan for rekruttering handler om at diskutere, hvordan man har en god pædagoguddannelse, hvordan man har bedre mulighed for – og det har vi jo lige sammen forbedret, kan man sige – at tage en meritpædagoguddannelse, og hvordan man har ressourcer nok, synes jeg, sådan nogle ting giver mening i en national kontekst. Men jeg er lidt bange for, at vi bruger en masse krudt på at diskutere, hvad det er, der står i vejen. Jeg tror faktisk godt, vi ved, hvad nogle af de ting, der står i vejen, er, og vi kan jo ikke, uanset om vi laver en national plan, fjerne den udfordring, som nogle kommuner på kort sigt står med. Vi kan til gengæld give dem nogle redskaber til eksempelvis at hæve deres uddannelsesniveau eller for den sags skyld lave en erfaringsudveksling. Så jeg tror, vi skal passe på med at gøre det til et spørgsmål om, at vi herinde skal lave en plan, en papirtiger, og så i stedet få diskuteret, hvad det egentlig er, der sker derude.
[93148] **Ordfører**: Tak for det, formand, og tak til Parti_K for at have fremsat det her beslutningsforslag. Jeg synes faktisk, det er et godt beslutningsforslag. Det er med til at lægge et pres på, at vi skal op på 2 pct. Men det er også klart, at der også følger en finansiering med. Det er en regning i størrelsesordenen 17 mia. kr., og pengene kan nok ikke lige fremskaffes fra den ene dag til den næste. Men vi skal op på 2 pct., og vi skal arbejde hen imod de 2 pct., og det skal vi gøre i de forhandlinger, der kommer, om et kommende forsvarsforlig, hvor jeg også håber, at Parti_K vil tage et ansvar og være med til at sikre dansk forsvars fremtid. Den debat får vi i de kommende år, og så må vi se, hvornår det lykkes at komme op på de 2 pct. Men for Parti_Bs vedkommende er det helt klart en intention, at vi skal op på 2 pct. af bnp, og vi skal gøre det på en måde, så forsvaret også er i stand til at kunne bruge pengene, for det er jo også en af udfordringerne, hvis man får så mange penge fra den ene dag til den næste. Vi har set med det nuværende forlig, hvordan der indimellem kan være udfordringer i den sammenhæng. Der skal vi have en sikkerhed for, at det også bliver muligt at håndtere og anvende det tilløb, der bliver af ekstra penge til forsvaret, på en fornuftig måde. Men vi er enige med Parti_K i intentionen. Vi er bare bekymrede for, hvordan vi lige her og nu finder den finansiering på 17 mia. kr., og derfor henviser vi det her forslag til forligsforhandlingerne om et kommende forsvarsforlig. På den baggrund afviser vi i den her omgang at kunne stemme for det her beslutningsforslag, men tak til Parti_K, for det her er med til at lægge et massivt pres på regeringen. **Spørger**: Tak til ordføreren for ordførertalen og i hvert fald en imødekommenhed over for intentionen med vores forslag. Efter næste folketingsvalg får vi forhåbentlig et regeringsskifte. Er ordføreren så enig i, at det må være en borgerlig mærkesag, at vi lever op til vores forpligtelser i NATO? **Ordfører**: Tak for det. Det er en klar borgerlig mærkesag, uanset om vi får en ny regering efter et kommende valg. Det er jo vælgerne, der må afgøre det. Jeg vil også sige, at det er en klar mærkesag for Parti_B og også bredt for Parti_D, Parti_F og også Parti_K, og jeg synes, det er rigtig godt, hvis vi i fællesskab kan lægge et borgerligt pres på regeringen for at sikre, at der bliver brugt flere penge på Forsvaret, og at vi når de 2 pct. **Ukendt**: Mange tak for svaret. I Altinget.dk den 18. januar i år har ordføreren udtalt: Det er Parti_Bs ambition, at Danmark øger vores forsvarsbudget, og indtil da vil Parti_B være åbne for at drøfte, om vi kan gøre mere her og nu. Så mit spørgsmål til ordføreren er: Hvad vil ordføreren gøre her og nu? **Ordfører**: Vi har jo i de partier, der har indgået et forlig, løbende en drøftelse med ministeren om, hvordan vi håndterer den her opgave. Vi har jo for ikke så længe siden indgået en aftale om det arktiske område, hvor der afsættes 1,5 mia. kr. – ministeren var inde på det i sin tale – og det er en aftale, som Parti_B bakker op, og sådan vil der også løbende blive taget nye initiativer. Samtidig kigger vi på, hvordan trusselsbilledet ser ud: Er der brug for at investere endnu mere? Det vil vi være positive og åbne over for, hvis der kan findes en politisk vilje til det.
[85861] **Ordfører**: Det er en alvorlig situation først og fremmest for folkesundheden. Coronasmitten går som en steppebrand igennem den danske minkindustri. I starten troede vi jo bare, det var den almindelige coronavirus, men det skabte jo alligevel bekymring, fordi vi var bange for, at det kunne medvirke til at øge smitten i samfundet generelt. Når vi er blevet ekstra bekymrede i den seneste tid, er det jo, fordi vi har fundet ud af, at smitten også kan mutere i de her minkbesætninger, at en minkbesætning faktisk kan være sådan en slags reservoir for udvikling af de her nye varianter. Ja, det er jo kun en risiko, men risikoen er der jo for, at der udvikler sig nogle varianter, som, man kan sige i bedste fald måske ikke helt fjerner effekten af de vacciner, der er ved at blive udviklet, men jo i hvert fald til en vis grad undergraver dem. Og ja, det er jo kun en risiko. Jeg har også læst artiklen i Ingeniøren i dag, hvor den forsker, som er ved at udvikle den danske vaccine, udtaler, at det måske ikke er en overhængende risiko – han bruger ikke det ord, men det er budskabet i artiklen, at det ikke er en overhængende risiko – men vi har jo altså vores sundheds- og veterinærmyndigheders ord for, at det er en risiko. Og det er jo bare sådan med risici, at der altid er to perspektiver på en risiko: Der er sandsynligheden for, at noget sker, og så er der alvoren i perspektiverne, hvis det så sker. Det er lige præcis sådan, det er med den her risiko, og det var også sådan, det var med den kinesiske flagermus. Hvor stor var sandsynligheden for, at der var en flagermus, der ville udvikle den her virus og lukke hele verden ned? Den var i hvert fald ikke stor nok til, at det var noget, vi sådan rigtig for alvor havde beskæftiget os med. Men det skete, og nu ser vi konsekvenserne. Nu har vi så her en risiko, som måske ikke er overhængende, men den er der. Og den er en stor risiko for os, for vores folkesundhed, men den er jo også en risiko for hele verdens folkesundhed, hele verdens investeringer i og arbejde for at udvikle en vaccine. Det er i virkeligheden der, den her debat i dag ryster mig en lillebitte smule: Især de borgerlige partier er ikke bevidste om, at det her er så meget større end Danmark og danske minkproducenter. Jeg er enig i, at vi skal beskytte danske minkproducenter. Der er ikke nogen, der snakker om at trække tæppet væk under dem og lade være med at kompensere dem. Men det er jo en alvorlig situation, fordi vi har produktion af mink – et dyr, hvor den her virus åbenbart trives afsindig godt, et dyr og en bestand, hvor der kan udvikles mutationer. Det er jo noget helt unikt. Derfor har vi et særligt ansvar ikke bare over for os selv og over for vores minkavlere, men jo over for hele verden. Den opgave, som hele verden er på lige nu, der handler om at udvikle en vaccine, risikerer vi at undergrave. Der synes jeg bare, at man bliver nødt til at hæve blikket en lillebitte smule. Og det handler igen ikke om at trække tæppet væk under nogen og stille nogen uden kompensation og støtte, men det handler om også at forstå, at hvis den her risiko, som måske ikke er overhængende, bliver til virkelighed, så er konsekvenserne så uendelig store, ikke bare for dansk minkavl, ikke bare for dansk økonomi, ikke bare for dansk folkesundhed, men for hele verden. Jeg mangler en eller anden form for anerkendelse af den risiko hos de borgerlige partier. Det er jo derfor, vi er med på forslaget til vedtagelse i dag, for vi vil ikke være med til at løbe den risiko, for for os er folkesundheden vigtigst. Derfor er det jo ikke svært for os at sige ja til, at vi selvfølgelig ikke skal sætte nye kuld i verden, hvis de kan udgøre en smitterisiko, en alvorlig smitterisiko. Det er igen, fordi den jo truer os selv, vores eget samfund, vores egen økonomi og ikke mindst vores ældre, men den truer jo også hele verdens sundhed. Den truer alle de gigantiske investeringer, der lige nu bliver gjort i at udvikle en vaccine. Det er jo den alvor, der gør, at vi overvejer, om vi så måske skulle bruge penge på at kompensere minkavlerne for ikke at sætte et kuld i verden til næste sæson, eller om vi bare skal håbe på, at mink ikke bliver smittet til foråret. Det virker jo ærlig talt ret urealistisk, som smittetallene er lige nu, at vi pludselig skulle få bugt med coronasmitte blandt mink. Altså, det forekommer mig nærmest totalt usandsynligt. Det er jo på den baggrund, vi bliver nødt til at diskutere fremtidsscenarierne. Det har ikke noget at gøre med, om man principielt er for eller imod mink; det har noget at gøre med, hvad vi gør lige nu og her i lyset af vores sundhedskrise, men jo også i lyset af den enorme regning, som vi kommer til at stå over for, uanset hvilken vej vi vælger. **Spørger**: Tak for det. Og tak for talen. Jeg har to ting – først det om minkens fremtid og så det om det sundhedsmæssige. Er det Radikale Parti_Bs holdning til det – sådan forstår jeg det næsten, men det vil være godt lige at få det på plads – at Parti_C egentlig ønsker, at vi kan bevare minkproduktionen i fremtiden? Jeg vil ikke begynde at bruge ord som garanti og alt det. Men hvad er egentlig sådan holdningen, linjen? Altså, kan den radikale ordfører bekræfte, at man egentlig ønsker, at der også skal være en minkproduktion i fremtiden, som vi kender den og har kendt den? Det er den ene ting. Den anden ting er, at selvfølgelig tager vi det her med de sundhedsmæssige udfordringer på det område dybt alvorligt – det markerede jeg også, da jeg stod på talerstolen før, altså at folkesundheden kommer først osv. Så for at prøve at komme ind på det der med, hvad det betyder ind i fremtiden i forhold til det med kuld: Er det også Radikale Parti_Bs ønske, at hvis der nu skulle komme nogen møder her efter dette, hvad vi jo kan håbe på der gør, så skal man prøve at arbejde på at nå den situation, at der er et sikkert grundlag, så man kan få sat ind med produktionen, også til næste år? For som jeg svarede tidligere, kan man jo ikke bare tage et år ud. Så er det også Radikale Parti_Bs ønske, at vi skal nå til den situation? **Ukendt**: Nu er jeg ikke helt sikker på, at jeg forstod det sidste spørgsmål; det skal jeg prøve på. Men til det første spørgsmål: Vi ønsker ikke et forbud mod minkproduktion, men jeg tror måske alligevel, at vi er et andet sted end Parti_B, for det virker, som om man fra Parti_Bs side vil beskytte dansk minkproduktion for enhver pris. Og der tror jeg, at vi har det med minkproduktion, som vi har det med alle mulige andre erhvervssbrancher, og det er, at de jo skal være der, hvis de giver økonomisk mening, men jeg synes da, at det ville være lidt vildt, hvis vi skulle bruge 1 mia. kr. nu, 1 mia. kr. igen til foråret, 1 mia. kr. igen til efteråret og måske endnu mere, altså hvis det er prisen for at holde minkindustrien i live. Altså, der har vi det jo sådan – ligesom med alle andre erhverv – at det jo ikke kan være for enhver pris. Men der er så bare ingen tvivl om, at der ikke er nogen, der skal efterlades uden en eller anden form for redningsnet, uden kompensation. Det er jo ikke sådan, det er, men hvad angår den der tilgang, hvor man bare er villig til at poste uendelig mange milliarder efter en industri, fordi den bare i sig selv har en værdi, vil jeg sige, at der er minkindustrien for os ikke mere hellig end andre industrier. De skal være der, så længe de giver økonomisk mening, er økonomisk bæredygtige, men hvis de pludselig bliver en gigantisk udgift for samfundet, så tror jeg nok, man kan diskutere, om det er der, samfundet skal bruge sine midler. **Ukendt**: Anden runde her er meget kort. Så vi kan sige, at hvis vi nu sidder der om ikke ret længe, forhåbentlig, og skal prøve at komme videre med det her, så er Parti_Bs klare tilgang til det, at vi skal have sikret et godt, stærkt og solidt grundlag for, at vi har en minkproduktion i fremtiden. Det handler jo også om at få sat de rigtige praktiske værktøjer og beslutninger i kraft. Så vil Radikale ligesom arbejde med i den retning, hvis vi sidder derovre, altså at vi nu skal have truffet de beslutninger, der skal til, for at få et sikkert, roligt og stabilt grundlag for, at vi også kan få en minkproduktion i fremtiden? Og så rækker tiden ikke til at trække alle detaljer frem, men kan vi bare få sådan en overordnet holdningstilgang til det? **Ukendt**: Ja, det vil jeg sådan set sige ja til. Jeg tror, jeg meget kort kan gøre rede for vores position, og den er, at vi ikke vil spille hasard med folkesundheden for at holde hånden under minkindustrien. Det er den ene ting. Vi vil ikke gamble med det. Vi lytter til sundheds- og veterinærmyndighederne. Vi siger ikke, at så må de finde nogle andre eksperter, hvis de ikke siger det, vi gerne vil høre. Vi følger dem, og vi følger et forsigtighedsprincip. Det er den ene linje. Den anden linje handler jo om økonomien. Vi vil gerne bidrage til fortsat minkproduktion i Danmark, hvis det giver økonomisk mening. Men vi vil ikke være med til at poste uendelige mængder af ressourcer i at holde minkindustrien i live, hvis den ikke er bæredygtig i sig selv på sigt. Og det er sådan set den samme tilgang, som vi ville have til alle andre industrier – hverken mere positiv eller mere negativ.
[87268] **Minister**: Først og fremmest tak til forslagsstillerne for forslaget. Der er fremsat et beslutningsforslag om at udforme en generelt gældende regel om oplysninger og mærkning af kød med slagtemetode. Forslagsstillerne begrunder det med, at forbrugerne skal sikres et frit valg, med hensyn til om de ønsker at købe kød af halaslagtede dyr eller ej. Først og fremmest er det væsentligt at understrege, at der dyrevelfærdsmæssigt ikke er nogen forskel på, om der slagtes konventionelt eller efter religiøse rituelle slagtemetoder. Det skyldes, at de danske regler, indført i 2014 under en Parti_As ledet regering, stiller krav om forudgående bedøvelse af dyrene uanset slagtemetode. Så siden 2014 har det altså været sådan: Man skal bedøve dyrene, inden de bliver slagtet. Så der er styr på det med dyrevelfærd. Mærkningsreglerne for fødevarer er totalharmoniseret i EU, og det følger af EU-reglerne, hvilke oplysninger det er obligatorisk at mærke fødevarer med. Medlemslande er dermed i fællesskab blevet enige om, hvilke oplysninger der skal stå på fødevarerne. Slagtemetode er ikke en af de oplysninger, som er obligatorisk at mærke med. At indføre sådan et krav vil kræve en fælles politisk beslutning i EU, da mærkningsreglerne som sagt er totalharmoniserede. I henhold til fødevareinformationsforordningen kan der kun indføres nationale krav til mærkning af fødevarer, hvis kravene er begrundet i mindst et af følgende hensyn: beskyttelse af folkesundheden, beskyttelse af forbrugerne, bekæmpelse af svig. Mærkning med slagtemetode vurderes ikke at kunne begrundes med nogen af disse hensyn. Når reguleringen af slagtemetoder i Danmark betyder, at lovlige slagtemetoder sikrer et acceptabelt niveau af dyrevelfærd, fødevaresikkerhed, næringsindhold samt kvaliteten og smagsoplevelsen af kødet, hvilket er de forhold, jeg er ansvarlig for at regulere som fødevareminister, så er mærkning af kød med slagtemetode efter min opfattelse overflødig. Producenter kan til enhver tid frivilligt indføre ordninger, der giver forbrugeren mulighed for at vælge ikkerituelt slagtede produkter. Naturligvis under forudsætning af, at forbrugeren ikke bliver vildledt. Man kan altså som virksomhed, det vil sige såvel producenter som sygehuse, plejehjem m.v., vælge frivilligt at oplyse om eller mærke med eksempelvis halal eller ikkehalal eller lignende, så længe oplysningen ikke vildleder forbrugeren. På baggrund af de samlede argumenter, jeg har gennemgået her, mener jeg ikke, at der er grundlag for at imødekomme ønsket om at indføre regler som foreslået i det her beslutningsforslag, B 46, og vi lægger an til at afvise forslaget. **Spørger**: Mener ministeren ikke, at det er mærkeligt, at forbrugere, som ikke er muslimer, og som ikke er interesseret i, at Danmark bliver mere islamisk, eller at verden bliver mere islamisk, gennem deres forbrug af kød kommer til at støtte islamisk mission økonomisk? For det er jo det, der er tilfældet. Når der bliver slagtet halal i Danmark eller andre steder, betaler man nogen for at give en halalvelsignelse og et halalcertifikat, og de penge bliver kanaliseret videre i islamisk mission eller brugt til støtte af moskéer. Er det ikke mærkeligt, at vi alle sammen skal støtte det, uvidende om at vi gør det? Jeg fatter ikke, at man ikke kan se, at der er nogen, der har behov for i hvert fald personligt at få lov til at undgå at støtte islamisk mission i Danmark. **Minister**: Som ny minister for fødevarer, landbrug og fiskeri er mit fokus på fødevarerne og på sikkerheden: at vi kan regne med, at det, vi spiser, ikke er noget, vi bliver syge af; at vi kan regne med, at kvaliteten er i orden; og at vi kan regne med, at der er styr på dyrevelfærden. Det er det område, jeg er sat til at administrere. Religiøse forhold er noget andet, og jeg synes, man skal holde igen med at begynde at regulere på det her område, ligesom man jo heller ikke tager stilling til andre holdningsmæssige forhold hos forskellige slagterier. Det er et privat anliggende, og som forbruger tror jeg man er optaget af, om kvaliteten er i orden, om dyrevelfærden er i orden, om produktet er i orden, og om man kan være sikker på, at man ikke bliver syg af det. **Spørger**: Men som forbruger bliver jeg tvunget til give penge til islamisk mission via mit forbrug, fordi jeg ikke kan få at vide, om det er halal eller ikke er halal. Nogle gange kan man få det at vide, og så kan jeg undgå det; andre gange kan jeg ikke få det oplyst, og så er der en risiko for, at jeg personligt kommer til at støtte islamisk mission i Danmark og dermed støtte, at Danmark bliver mindre dansk og mere islamisk. Det synes jeg er dybt, dybt umoralsk. Jeg synes virkelig, det er forkert, og argumentet med, at alt skal være ensrettet i EU, mener jeg heller ikke holder. Danmark kunne sagtens være foregangsland på det her område. **Minister**: Hvis jeg går ned til den lokale bager og køber rundstykker til familien, kan jeg jo heller ikke vide, om den lokale bager giver et bidrag til en anden religiøs gruppe. Det er jo ikke til at vide, hvad man vælger at støtte privat, og derfor tror jeg, man skal passe meget på med, at man skal have en mærkningsordning, hvor man tilkendegiver, hvad for en trosretning man støtter privat. Jeg har svært ved at se, at et sådant mærke har noget med fødevaresikkerhed at gøre.
[87484] **Spørger**: Tak for det. Noget af det, vi hører – alle os, der har talt med frijobberne – er, at udfordringen ved at få flere på ordningen er, at man er bange for, at det sociale frikort skader en i ens sociale sag. Vi har også hørt eksempler på, at man stik imod intentionerne i lovgivningen er blevet modregnet i andre offentlige ydelser, når man tjener penge på det sociale frikort. Derfor vil jeg gerne høre ministeren, om ministeren vil være med til at præcisere, at det, man tjener på det sociale frikort, eller bare det, at man får et socialt frikort, ikke må komme en til skade i ens sociale sag, og at der selvfølgelig ikke må ske modregning, for det er stik imod intentionerne i lovgivningen allerede i dag. **Minister**: Jamen det er jo et meget godt billede på, at det med det sociale frikort ikke har været en helt nem fødsel, altså at der er nogle borgere, der er kommet i klemme, og at der er nogle virksomheder, for hvem det også har været overordentlig besværligt at håndtere – hvordan sørger man så for lønudbetaling her, når alle ens medarbejdere er skattepligtige og det kører i et fast it-system og det her så skal håndteres anderledes? Og det er jo noget af det, som man løbende har forsøgt at rette op på, og som vi vil fortsætte med at se om vi kan forbedre. Når vi så mere grundlæggende diskuterer snitfladen til beskæftigelsesområdet, som er det, rigtig mange af høringssvarene kredser omkring, og som ordføreren også spørger ind til, mener jeg da, at det er noget af det, vi skal have et blik for – som også Parti_Fs ordfører efterlyste – når vi skal diskutere, hvordan vi så kan sørge for, hvis den her ordning skal videreføres eller permanentgøres, at få lagt snittet rigtigt her. For jeg tror da, det er rigtigt, når der er så mange høringssvar, der pegede på det, at der er nogle problemstillinger med snitflader til beskæftigelsesområdets regler. **Spørger**: Skal jeg forstå svaret sådan, at man først vil se på en præcisering, når vi skal til at evaluere ordningen om 2 år – er det korrekt forstået? Altså, ordningen siger jo allerede i dag, at det ikke må komme en til skade i ens sociale sag, eller at der ikke må ske modregning. Hvorfor vil ministeren ikke være med til at præcisere det allerede nu? Det kan eventuelt også bare være ved et brev til kommunerne. Det forstår jeg simpelt hen ikke. **Minister**: Min oplevelse er da, at det er blevet opklaret løbende, når der er fundet den slags ting sted, som ordføreren nævner. Det er helt naturligt, og jeg synes, ordføreren siger det meget klart i sit eget indlæg, altså at her er loven faktisk ganske klar.
[117033] **Spørger**: Tak. Og tak for talen og for et godt samarbejde. Jeg ved, at ordføreren er optaget af relationsarbejde og sikring af kvalitet, og derfor kunne jeg godt tænke mig at høre ordføreren sætte lidt ord på det, vi har hørt fra ordførerne for regeringspartierne her i dag i forhold til det her med, at de ønsker at sætte borgeren før systemet. Samtidig har vi set dem implementere en hel del Tranæsanbefalinger, og der er nu også sendt et lovforslag omkring revidering af magtanvendelser i høring, hvor man øger magtanvendelser og endda foreslår, at man skal kunne låse handicappede mennesker inde. Hvordan lyder det i ordførerens ører i forhold til at sætte mennesket først og relationsarbejdet? **Ordfører**: Jeg synes bestemt, at relationsarbejdet skal sættes først, også i forhold til når man tager stilling til, om man skal udføre en magtanvendelse eller ej – så skal der først og fremmest ske en eller anden form for en pædagogisk tilgang, hvor det er, at man taler og kommunikerer og motiverer en borger til at handle på en bestemt måde til gavn for borgeren selv. I forhold til regeringens forslag omkring magtanvendelser vil jeg sige: Jeg har ikke læst forslaget, men jeg har bemærket, at der er et meget rungende nej fra mange handicaporganisationer i forhold til det her forslag, og det tager jeg selvfølgelig ad notam, altså at det her er noget, som handicaporganisationerne ikke har været en del af. Jeg bemærker også, at regeringen fuldstændig har negligeret at indkalde Folketingets partier til forhandlinger om det her område. Jeg tror, vi kunne have fundet en meget bedre løsning, hvis det var, at regeringen rent faktisk indkaldte os til forhandlinger, så vi kunne have lavet et samlet resultat, som vi alle sammen kunne stå på mål for. **Spørger**: Men hvis man i det her lovforslag f.eks. lægger op til at kunne låse handicappede inde i mange timer – jeg mener endda, at det er op til 10 timer ad gangen – er det så noget, ordføreren med den faglighed, du trods alt også har, og indsigt i området mener er godt for relationsarbejdet? Eller mener ordføreren måske, at det i virkeligheden handler lidt mere om økonomi og dermed ikke taler ind i, at regeringen ønsker at sætte borgeren før systemet? **Ordfører**: Jeg har ikke læst det pågældende lovforslag omkring magtanvendelser, som lige p.t. er i høring. Men når det er, at det har været i høring og kommer tilbage, får vi det jo fremstillet her i Folketinget, og så vil jeg selvfølgelig læse det helt detaljeret, i forhold til hvordan det ser ud. I forhold til relationen er svaret, at ja, så er det først og fremmest dén, der er i centrum, og magtanvendelse er jo sådan set det sidste middel, man skal tage op af den værktøjskasse, der handler om at sikre hjælp til borgerne.
[111322] **Ordfører**: Tak for ordet. »No man is an island«. »Intet menneske er en ø, fuldstændigt i sig selv; ethvert menneske er et stykke af kontinentet, en del af fastlandet; hvis en jordklump skylles væk af havet, bliver Europa mindre.« Ordene er ikke mine, men John Donnes, en engelsk digter og præst. Ordene faldt for mange år siden, ja, for at være helt præcis var det i 1624. Men betydningen af ordene er tidløs. Ordene bliver fortolket sådan, at John Donne vil fortælle os, at vi mennesker er forbundet til hinanden, og hvor vigtig den menneskelige forbindelse er for vores velbefindende og overlevelse som individer. Det er ikke ukendt, at politiske betydninger bliver lagt i John Donnes ejendommelige ord. Hvad nu hvis vi sætter Færøerne ind i den kontekst, at intet menneske er en ø? Så kunne vi fortolke teksten sådan, at det ikke er sundt for et land at isolere sig. Det er godt for Færøerne at være forbundet til Danmark, for som et øsamfund er det ligefrem nødvendigt at være en del af noget større. Som medlem af Sambandsflokkurin er jeg tilhænger af samhørighed, og det kommer nok ikke som en overraskelse. Politikere, der er fortalere for rigsfællesskabet, høres ofte sige, at der er tale om en unik konstruktion. Som statsministeren sagde i sin åbningstale: tre lande, tre flag, tre folk med hver sin identitet, kultur og sprog. Det, at vi er forskellige og alligevel holder sammen, gør rigsfællesskabet unikt. Vi har fundet en ordning i kongeriget, hvor Færøerne og Grønland i udstrakt grad er selvstyrende. Jeg kan godt se fordelene. Vi lovgiver selv på næsten alle områder og nyder samtidig fordelen af at være en del af noget større. Laver vi den korte sammenligning med John Donnes ord in mente, kan vi vel konkludere, at vi har det perfekte fællesskab. Er det så simpelt? Nej, desværre. Tidligere i år var det 75 år siden, at hjemmestyreloven på Færøerne trådte i kraft. Overordnet har hjemmestyreloven sammen med overtagelsesloven fra 2005 været gunstig for forholdet mellem Færøerne og Danmark. Hjemmestyreloven er lidt ligesom grundloven i den forstand, at den ofte bliver sammenlignet med en harmonika. Du kan trække den sammen eller folde den ud, alt efter hvilken musik du vil spille. I disse 75 år er der hele tiden blevet justeret på, hvad Færøerne kan, og hvad vi ikke kan. På Færøerne er der en trang og en vilje til at styre selv på de fleste områder. Det vil jeg i hvert fald vove at påstå. Mit parti, Sambandsflokkurin, er det parti, som har været med til at fremme næstflest overtagelser af sagsområder, på trods af at vi er et samhørighedsparti. For det er ikke en modsætning at ville samhørighed, men samtidig overtage flere og flere sagsområder og derved blive mere og mere selvstændig. Vi vil gerne være i et ligeværdigt forhold med Danmark, det ønsker jeg i hvert fald. Selv om hjemmestyreloven har fungeret i 75 år, er det rimeligt at stille spørgsmålet, om hjemmestyreloven også skal være gældende de næste 75 år, eller om den skal erstattes af en anden ny lovgivning – en lovgivning, der vil danne ramme om vores moderniserede fællesskab, og som afspejler den tid, vi lever i, altså at vi fremtidssikrer vores samhørighed. Der er i dag nogle forhindringer i hjemmestyreloven, som volder problemer nogle gange. Færøernes ageren i forhold til udenrigspolitik er hæmmet, og det giver særligt udslag i de forhold, hvor alle tre rigsdele er repræsenteret. Er der ikke fælles fodslag, skal Danmark i sidste ende udstikke kursen, og den er ikke altid den samme, som Grønland og Færøerne har sat. Færøerne bliver mere inddraget i forsvarspolitikken end tidligere på grund af den geopolitiske situation. Tilgangen er god og nødvendig, for med større viden kan færøske politikere blive bedre til at træffe afgørelser på området, men formelt ligger magten jo i Danmark, og ville vi ikke blive mere ligeværdige, hvis udenrigs- og sikkerhedspolitikken også formelt blev grundfæstet i det færøske politiske system? Det er et åbent spørgsmål fra min side, og det er også et åbent spørgsmål fra min side, om tiden ikke inde til at reformere ordningen i rigsfællesskabet. I sidste uge var jeg til en konference på Færøerne, hvor netop rigsfællesskabets konstruktion var til debat. Der synes der at være bred enighed blandt både eksperter og politikere om, at tiden er kommet til at lave ændringer – eller rettere sagt, der skal laves ændringer, hvis vores unikke fællesskab skal bestå. Hypotetisk blev der talt om en føderation, om at tilføre Færøerne større råderum, uden at grundloven nødvendigvis skulle ændres. Så er der selvfølgelig nogle, som vil løsrive sig helt fra Danmark. Sidstnævnte løsning er en falliterklæring, hvis du spørger mig. Jeg har ikke den forkromede løsning på talerstolen her i dag, men tiden kalder på ændringer, og jeg synes, vi skal være modige nok til at tage debatten, for det nytter ikke noget at stikke hovedet i busken som en struds. Jeg må slå fast, at selv om jeg mener, at debatten om et fremtidigt forhold med Danmark er nødvendig, må jeg udtrykkelig sige, at vi skal finde en løsning, hvor vi stadig er sammen i en større enhed, hvad end den konstruktion kommer til at hedde eller være. John Donnes ord kommer til sin ret: Intet mennesket er en ø. Hvis en jordklump skylles væk fra havet, bliver Europa mindre. 18 små, men geostrategisk afgørende jordklumper i Nordatlanten udgør Færøerne. Hvis Færøerne ikke bliver betragtet og forhandlet med som en del af kontinentet, resulterer dette i forhold til disse jordklumper i et mindre Europa. Vi ønsker en forbedret handelsaftale og et generelt styrket samarbejde med EU. Den danske regering er på sagen, hvilket er meget værdsat, men det er dog vigtigt at påpege, at den geostrategiske placering udgør en sårbar position i en krigstid. Jo længere tid det tager at styrke samarbejdet med kontinentet, jo længere bliver de 18 jordklumper med stor geostrategisk betydning for verdens stormagter skyllet væk fra det europæiske fællesskab, som vi betragter os som en del af. Tiden er nu! Og det er muligt, for intet menneske er en ø fuldstændig i sig selv. Færøerne er ikke et land fuldstændig i sig selv. Danmark er heller ikke et land fuldstændig i sig selv. Færøerne og Danmark er lande i rigsfællesskabet, og det er på tide, at samarbejdet med EU bliver prioriteret, og det muliggøres med fællesskabets slagkraft i ryggen. [Taleren talte færøsk]. Nu kommer det på dansk: Tusind tak til Præsidiet for at give os nordatlantiske folketingsmedlemmer mulighed for at holde vores taler på vores modersmål. Muligheden vil helt sikkert gavne dem, der føler sig bedre tilpas med at holde deres taler på modersmålet. Jeg vil dog fremadrettet benytte det danske sprog her i Folketingssalen, da jeg føler mig komfortabel med det danske sprog og gerne vil have en dialog med jer på dansk. Tak for ordet. **Spørger**: Tak til ordføreren for en som altid god og velreflekteret tale og også for modet til at stille nogle af de svære og åbne spørgsmål, i forhold til hvordan vi udvikler vores rigsfællesskab, som jo er, som ordføreren siger, helt unikt, og det kræver også, at man nogle gange tør stille spørgsmålene uden på forhånd at have draget konklusionerne. Og også tak for de fine betragtninger om forholdet og dilemmaerne mellem samhørighed og naturligvis også muligheden for at udvikle det i en retning, som giver mening i et færøsk perspektiv. Det, jeg egentlig godt kunne tænke mig at spørge om, er, om der er nogle konkrete steder, hvor ordføreren ser, at vi kan tage initiativer fra dansk side, som vil styrke det her unikke fællesskab, som vores rigsfællesskab er? **Ordfører**: Tak for spørgsmålet, og tak for de rosende ord. Min intention med den her tale var også at ruske lidt op i systemet hernede. Vi har nogle tanker om det på Færøerne, nogle forskellige politiske, ideologiske holdninger til rigsfællesskabet, men ofte bliver der sat pæne ord på det hernedefra, uden at man faktisk gør sig nogen tanker om, hvad det er, der skal til. Så mit opråb er lidt, at man fra dansk side også finder ud af, hvad man vil med rigsfællesskabet. Vil grundloven hele tiden være en forhindring i den debat, når vi kommer med nogle forslag til f.eks. et øget udenrigspolitisk råderum? Hvordan kommer I fra dansk side til en konklusion om, hvad I gerne vil med rigsfællesskabet? **Spørger**: Tak for svaret. Det ser jeg frem til at diskutere videre, bl.a. fordi jeg ved, at ordføreren har taget initiativ til netop at drøfte nogle af de her spørgsmål, og det glæder jeg mig meget til at deltage i. Jeg glæder mig også utrolig meget til næste sommer at besøge Færøerne, hvor vi jo i Parti_B har valgt at placere vores sommergruppemøde. Det bliver en stor oplevelse, som jeg ser frem til. Et spørgsmål, der har fyldt meget her i salen i dag, handler om skattepolitik i en dansk kontekst. Jeg har hørt en lille fugl synge om, at der er nogle udfordringer i forhold til skattereglerne og nogle færinger, der er bosat i Danmark. Måske kunne ordføreren gøre mig klogere på, hvad udfordringen består i, og hvordan man eventuelt ville kunne løse det? **Ordfører**: Tak for spørgsmålet, og I skal være så hjertelig velkomne på Færøerne næste år; jeg glæder mig til at tage imod jer. Når det kommer til skattepolitikken, havde jeg så sent som i sidste uge et møde med politiet på Færøerne, med politiforeningen, og det er jo færinger og danskere, der bor på Færøerne, men arbejder for en dansk arbejdsgiver. Mange af dem oplever hvert år, når årsberetningen kommer, at de står til en skatteregning på 200.000-300.000 kr., altså i manglende skat. Og det er jo – nu tror jeg ikke, at jeg når at svare på det hele – en kæmpe udfordring, at skattesystemet i Danmark er så indviklet, at man ikke ved fra færøsk side, hvordan man egentlig skal håndtere det. Der er nogle konkrete løsninger på bordet, bl.a. at man ansætter en eller to personer i skattevæsenet, som håndterer de udfordringer, der er, mellem Færøerne og Danmark og kender til udfordringerne.
[115941] **Spørger**: Mange tak, fru formand. Og tak til Pia Kjærsgaard for at rejse den her forespørgselsdebat. Jeg har jo næsten lyst til at starte med at sige, at nogle af de ting, jeg har set og hørt i den seneste tid af deciderede opfordringer til terror, drab og ødelæggelser, er vederstyggelige. Ikke alt sammen er foregået inden for Danmarks grænser, og det er jo ikke alle sammen danske borgere, så derfor er det ikke det hele, man kan sige er noget, som vi skal koncentrere os om her på Christiansborg. Men man må sige, at internettet svømmer over med forfærdeligheder for tiden. Disse opfordringer til terror, drab og ødelæggelse er vederstyggeligheder, og det er et område, hvor retsstaten ikke skal bøje sig, men i stedet stå imod med retfærdighed og årvågenhed. Derfor ser vi også fra Parti_Hs side med stor alvor på det her. Lad os i den forbindelse, når nu vi står og taler om alvoren og om terrortrusler og lignende, bare nævne, at regeringen har lavet koranloven, fordi man ifølge justitsministeren og regeringens ordførere på området frygtede for danskernes sikkerhed, fordi man frygtede terror og angreb på danskere og danske mål. Frygt styrede altså regeringen til at begrænse danskernes ytringsfrihed i mødet med ekstreme islamister og islamiske diktaturer. Man frygtede terroren. Men mod er at handle og gøre det rigtige og ikke følge voldsmandens veto, selv om man er bange. Hvorfor nu nævne det? Det er jo, fordi vi igen skal diskutere spørgsmål om terror. Men regeringen kan også gøre det godt igen. Det skal ikke hedde sig, at man ikke kan tilgive – så storsindede vil vi gerne være. Regeringen har jo i sit regeringsgrundlag stillet forslag om, at der skal udsendes en ambassadør, der skal få startet samarbejdet om at ændre konventionerne på udlændingeområdet, således at man nemmere kan udvise kriminelle udlændinge, og det er jo f.eks. også det, vi diskuterer i dag. Det arbejde havde vi gerne set startet for knap halvandet år siden – sådan set med det samme, da regeringen tiltrådte – for det er da et arbejde, der haster. For det skal gøres lettere at udvise de kriminelle udlændinge. Det kan der sådan set ikke være to meninger om. Det er jo så også lidt ytringsfrihedens grænser, vi bevæger os på og diskuterer her. Ytringsfriheden er jo for mig en komplet størrelse, men grænserne for ytringsfriheden går dertil, hvor man truer andre, og når det, man opfordrer til, er vold, terror og drab. Og det er jo så her, at man skal være skarp og have et godt retsvæsen, for domstolene skal jo kunne tage stilling til, om det er en opfordring til terror, eller om det er billigelse af terror, men også om, hvor de grænser går. Og det er jo selvfølgelig flydende grænser. Men jeg har en tillid til, at vores domstole varetager det arbejde med stor ildhu. Det er også en ting, som igen taler ind i den undersøgelse af antisemitisme, som vi i Parti_H har foreslået, og som jeg kan forstå at vi måske allerede i morgen i udvalget – og det er så i Retsudvalget, kan jeg lige nævne; man skal passe på, hvilke udvalg man taler om, når man står her på talerstolen – får en beretning på. Det vil jeg glæde mig til. Jeg vil også gerne læse en vedtagelsestekst op på vegne af Parti_J, Parti_H og Parti_D: Forslag til vedtagelse »Folketinget konstaterer, at der er ufrie kræfter i Danmark, som ønsker at bekæmpe vores levevis og værdier. Folketinget anser det som meget alvorligt og dybt foruroligende, når udlændinge i Danmark på denne måde modarbejder vores værdier og opfordrer til terror i totalitære ideologiers navn. Folketinget mener, at udlændinge i Danmark, der billiger terror, ikke har noget som helst at gøre i Danmark. Folketinget opfordrer regeringen til at styrke Danmarks muligheder for at udvise udenlandske terrorsympatisører og arbejde aktivt for at ændre rammerne for de internationale konventioner samt i lyset af den aktuelle terrortrussel at styrke politiet og efterretningstjenesterne.« (Forslag til vedtagelse nr. V 54). **Spørger**: Tak. Det var en udmærket tale fra Ordføreren. Jeg bemærkede, at Ordføreren måske lidt i modsætning til Ordføreren havde tillid til de danske domstole. Jeg synes, at det, hvad angår det spørgsmål, der bliver rejst, ikke af mig, men af Ordføreren, om, at man ikke lever op til de krav, som Folketinget rent faktisk stiller i forhold til at opfylde strafferammerne, er et meget, meget stort problem. Så blev ytringsfriheden nævnt. Det her er ikke et spørgsmål om ytringsfrihed, det her er et spørgsmål om at passe på Danmark. Det er ganske enkelt et spørgsmål om at passe på Danmark. Så jeg kan slet ikke se, at det har noget som helst med ytringsfrihed at gøre – ytringsfriheden, som jeg selv er enormt stor tilhænger af og altid har brugt. Men det her handler om at passe på Danmark, og det er på høje tid, at vi tager det alvorligt. **Ordfører**: Jeg sagde, at jeg har tillid til domstolene, og det drejer sig om, at de kan skelne imellem, hvornår en ting er f.eks. en opfordring til terror, og hvornår en ting ikke er det, altså hvornår der er nogen, der skal dømmes for de her ting. Når det kommer til ytringsfriheden, er det jo netop også det, jeg kommer ind på dér. Det er netop, at vi skal være varsomme med at slå for hårdt ned, når vi begrænser, hvad det er, vi ser som opfordringer til f.eks. terror. Det er en balance på en knivsæg, for der er nogle mennesker, der er begavede nok til at kunne udtale sig positivt om sådanne ting uden reelt at få sagt, at det er det, de gør. Det er i den forbindelse, jeg siger, at jeg har tillid til, at domstolene kan skelne, og det håber jeg sådan set også Spørgeren har. Så kan man sige, at det ikke kun er domstolene, der begår fejl, når det kommer til, at vi straffer for lavt ifølge os herinde, det er jo også anklagemyndighederne, som ikke anlægger sager, hvor de beder om høje straffe. **Spørger**: Jo, men jeg synes faktisk, at det ville være skønt, hvis vi alle sammen kunne sige, at vi havde tillid til retsvæsenet og domstolene. Sådan bør det være. Men en gang imellem har man indtryk af, at domstolene og retsvæsenet ikke altid har tillid til Folketingets politikere og det, vi beslutter herinde, og det synes jeg faktisk er et kæmpestort problem, for vi laver strafferammer, og vi laver love. Vi bliver jo nødt til at begynde at sætte strafferammerne op, for så kan det være, at domstolene måske alligevel vil flytte den lidt opad. Det er jo i princippet et skråplan at komme ind på. Det burde jo være sådan, at der er en strafferamme, og når det er meget alvorligt, udfylder man den maksimalt. **Spørger**: Jeg kan godt lide, at Ordføreren er optændt af en montesquieusk ild lige nu. Det bemærker jeg. Det er således, at den lovgivende magt jo skal holde øje med både den dømmende og den udøvende magt, ligesom den dømmende magt skal holde øje med den udøvende og den lovgivende magt. Jeg er sådan set fuldstændig enig i det, Ordføreren siger der. Det er så der, vi skal have fundet ud af balancerne. Den lovgivende magt skal selvfølgelig også gennemføre den vilje, som er i befolkningen, og som vi er valgt til at gennemføre. Det er jeg sådan set fuldstændig enig i.
[79862] **Spørger**: I Parti_K fører vi politik baseret på viden og erfaring. Synes Ordføreren, at det er den rigtige løsning i politik? Og i givet fald kunne jeg godt tænke mig at høre, hvad Ordføreren mener om, at den radikale klimaordfører for et par uger siden her i Folketingssalen påstod, at der er kommet flere hundredeårshændelser i Danmark – det kunne man ifølge klimaordføreren bare spørge DMI om – når faktum er, at DMI i et svar til Folketinget netop skriver, at der ikke findes opgørelser over frekvensen af ekstreme vejrhændelser, altså det, man kalder hundredeårshændelser. **Ukendt**: Jeg har godt set debatten om det her i Folketingssalen med Parti_K. Og lidt i forlængelse af hr. Uffe Elbæks spørgsmål studser jeg over, om det reelt dækker over, at man ikke mener, at klimaforandringerne er et alvorligt problem, at man ikke anerkender, at videnskaben på det område globalt og via FN-rapporter understreger, hvor alvorligt det er, og at konsekvensen bl.a. bliver, at vejret bliver mere ekstremt. Og jeg synes, det efterlader et indtryk af, at Parti_K stadig væk hører til i den heldigvis mindre og mindre kategori af folk, som benægter, at klimaforandringerne er menneskeskabte og et problem, vi skal tage alvorligt. **Ukendt**: Det er jo helt bizart igen at skulle kaldes klimabenægter, når jeg står og stiller spørgsmålet, om Parti_C benægter fakta, hvilket jo var åbenlyst i Folketingssalen her for et par uger siden. Altså, Radikale Parti_Bs klimaordfører sagde direkte, at man bare kunne spørge DMI, om der ikke var kommet flere såkaldte hundredårshændelser. Faktum er, at DMI i et svar til Parti_K og til Folketinget har skrevet, at der ikke er en opgørelse, der viser, at der er kommet flere hundredårshændelser. Så den her alarmisme og det her forsøg på at kalde andre for fornægtere er for mig at se at lægge et røgslør, i stedet for at man nu bare svarer på spørgsmålet. Anerkender Taleren, at der findes et svar fra DMI, som siger, at der ikke findes flere hundredårshændelser, og at klimaordføreren fra Parti_C dermed har påstået noget, som er faktuelt forkert? **Ukendt**: Nu har Taleren i hvert fald sagt to ting bare i det sidste spørgsmål, som jo ikke nødvendigvis betyder det samme. Det, at der ikke er opgørelser over hundredårshændelserne, er jo ikke det samme som, at der ikke er flere af dem. Det er bare et spørgsmål om, at der ikke er opgørelser over dem. Og jeg synes jo, at det i et og alt er prisværdigt, hvis man i Parti_K vil bero på fakta. Jeg bliver selv med jævne mellemrum udråbt til nærmest hvad som helst af politikere fra Parti_K og tillagt synspunkter, som jeg aldrig har haft, og udtalelser, som jeg aldrig er kommet med, men som man vidt og bredt deler. Og det medfører ting, som jeg synes man burde rydde op i på sine egne sociale mediekanaler i forhold til kollegialiteten herinde. Så vi har styr på fakta i Parti_C. Vi holder os til fakta, og vi håber, man holder op med at sprede falske fakta i Parti_K.
[108683] **Spørger**: Tak for det, og tak for en rigtig god tale med mange gode pointer. Nu har jeg jo kun mulighed for to kommentarer, så jeg må prøve at begrænse mig lidt. Men ordføreren nævnte bl.a., hvordan man kunne bruge digitale løsninger inden for sundhed og hjælp til udsatte borgere, hvilket jo er noget, der er blevet diskuteret i Sundhedsministeriet igennem flere år – i hvert fald de år, jeg har været herinde – og der er rigtig meget potentiale der. Men der skal man så også huske, som ordføreren var inde på til sidst i sin tale, de digitalt udsatte. Vi har i forvejen problemer med ulighed i sundhed i Danmark. Så hvordan vil ordføreren sørge for, at vi ikke kommer med noget, der faktisk øger uligheden i sundhed ved at indføre et tilbud, som vi her nok skal kunne tage imod, mens dem, der virkelig har behovet, måske vil have sværere ved det? **Ordfører**: Når jeg skriver det her i min tale, er det, fordi bl.a. it-branchen – jeg tror, det var sammen med KL – har været ude at kigge på nogle forskellige cases, som er blevet testet i kommuner rundtomkring i landet, og alene inden for ældreplejen ville man kunne frigøre 2.000 hænder ved de tre cases, som er nævnt i det katalog. Det skal jo ikke være en spareøvelse; det er ikke meningen, at vi skal spare penge på at lave digitale løsninger, så borgerne skal tale med en computer i stedet for en medarbejder i plejesektoren. Men de borgere, som har lyst til det, fordi det giver dem en større fleksibilitet eller på anden måde en bedre oplevelse af den velfærd, de modtager, skal have lov til det, og de hænder, der så frigøres, kan jo så gå til at hjælpe andre, som ikke ønsker at være en del af den digitalisering. **Spørger**: Tak for det, og tak for svaret. Der er ganske givet stort potentiale i det her område. Vi skal bare huske at have øje for dem, der har svært ved at benytte sig af de her tilbud. Hvis jeg må hoppe lidt, så var ordføreren også inde på noget af det, jeg også selv noterede mig i redegørelsen, nemlig den manglende it-forståelse i befolkningen generelt, hvilket kom lidt bag på mig. Ordføreren nævnte bl.a. digital dannelse i folkeskolen som et selvstændigt fag, hvis jeg forstod ordføreren ret. Der skal man måske være lidt varsom, for man kunne nok komme på 10, 20, 30 fag, som nogle gerne vil have indført i folkeskolen. Så kunne man forestille sig en anden løsning, f.eks. som en del af eksisterende fag i folkeskolen? **Spørger**: Det kunne man sagtens. Vi har ikke lagt os fast på, om det skal være et selvstændigt fag eller en projektuge, eller om de eksisterende fag bare skal have noget mere teknologifokus. Det kunne også være en mulighed. Jeg tror bare, det er vigtigt, at vi sikrer, at det sker. Det kræver f.eks., at lærerne har de digitale kompetencer, som de også skal lære fra sig. Det kunne også være, man kunne inddrage virksomheder, ligesom man i uge 6 inkluderer Sex & Samfund, tror jeg det er, så man på den måde kunne hente inspiration udefra, hvis læreren ikke selv kan stå for det. Der er mange muligheder, og jeg tror bare, det er vigtigt, at vi gør noget. **Spørger**: Mange tak. Tak for ordet. Det er jo dejligt at være tilbage her i salen – og så for at diskutere noget så vigtigt som digitalisering! Jeg havde jo første dag tilbage på Borgen her i går. Det var en meget stille dag, vil jeg sige, efter et halvt års fintælling ude i Københavns Omegns Storkreds. Heldigvis nåede jeg lige at få at vide, at jeg skulle i salen i dag, så jeg har lige haft mulighed for at læse redegørelsen igennem, men vil også lige undskylde for, at jeg ikke har haft helt så meget tid til at forberede min ordførertale som normalt. Så I må bære over med mig. Der er dog nogle nedslagspunkter, som jeg synes det er vigtigt at få belyst og diskuteret. Det kan vi jo starte på her og så fortsætte i udvalget bagefter. Her vil jeg gerne fremhæve tre områder. For det første er det jo godt, men måske ikke så overraskende at se, at Danmark ligger rigtig flot placeret i forhold til digitalisering. Vi er et samfund, der har nem og udbredt adgang til internettet, og som på alle niveauer har taget it og digitale løsninger til sig. Det gælder inden for alle områder. Inden for sundhedsvæsenet f.eks. bruges data og digitalisering allerede i dag i stor stil, og det vil kun vokse i årene, der kommer. Nye og mere målrettede behandlinger, bedre sygdomsforståelse, prioritering af vores ressourcer – alt det bygger på data. Man kunne også nævne, som det også bliver fremhævet i redegørelsen, klima og den grønne omstilling. Hvordan bruger vi materialer og ressourcer bedre? Hvordan kan vi planlægge trafikafvikling i byerne optimalt? Hvordan kan landbruget lave præcisionsvanding, præcisionsgødskning? Alt det er eksempler på områder, der bygger på god brug af data og digitale løsninger. Men her skal man huske, at der er to sider. I redegørelsen nævnes eksempelvis blockchain – beklager det engelske ord, men det er nu engang termen – som en teknologi, der har stort potentiale. Og det kan være rigtigt, men det er samtidig en af de teknologier, der dokumenterbart har et meget stort klimaaftryk på grund af meget energitunge beregninger. Det er man nødt til at have med i diskussionen, så man ikke ender med at udlede mere CO 2 , end beregningerne er med til at spare. Der er også helt oplagt udfordringer, når det kommer til de nye AI- eller kunstig intelligens-løsninger, hvor man skal huske, at enhver algoritme og især dem, der er meget komplekse, er helt afhængige af deres træningsdata, og de kan have indbyggede bias – jeg mangler et dansk ord her, skævvridninger – i deres algoritmer, om det så er bevidst eller ej. Når algoritmen er så kompleks, at den bliver en sort boks, hvor du spørger om noget og får et svar ud, er det helt umuligt at vide, hvad der former svaret, og det skal vi være meget bevidste om. Det blev også nævnt i nogle ordførertaler tidligere – helt oplagte fejl i tekster, der blev genereret af de her nye løsninger. For det andet kan vi jo ikke tale om at bruge data uden at have et fokus på datasikkerhed. Vi skal ikke digitalisere bare for at digitalisere, men fordi det skaber værdi for borgerne, for virksomhederne og for samfundet. Digitalisering er ikke et mål i sig selv, men et middel til at opnå en bestemt gevinst. Særlig når vi bruger personlige data skal der være sikkerhed for, at data ikke misbruges, og at man tager de rette skridt for at forebygge cyberangreb på kritisk infrastruktur. Her ville det være rigtig godt med en grundig debat, særlig om de offentlige systemer, som vi naturligvis har et stort ansvar for. Jeg så gerne, at vi som en del af offentlige udbud stillede krav om dataminimering, altså princippet om, at et givent system har adgang til de data, der er nødvendige, i det tidsrum, det er nødvendigt, hverken mere eller mindre. Samtidig skal datasikkerhed tænkes med fra start af og ikke blot tilføjes som en eftertanke, altså det såkaldte security by design og privacy by design, som en tidligere ordfører også var inde på. Det kunne også være godt her at have en diskussion af, om ikke open source, som det desværre hedder på godt dansk, ville være fornuftigt i offentlige it-systemer. På den måde kan vi sikre, at vi ikke kommer til at ende med en afhængighed af bestemte private aktører, fordi ingen andre kan få adgang til kildekoden. Og samtidig er der gode argumenter for, at det vil øge sikkerheden. I denne ombæring er vi nødt til at have en grundig analyse af, om vores koordinering af it-sikkerhed er optimal i Danmark, eller om den skal indrettes på en ny måde. Igen vil jeg nævne behovet for at sikre de borgere, der er digitalt udsatte, herunder muligheden for et analogt alternativ. For det tredje vil jeg gerne knytte et par ord til de passager, der handler om manglen på it-specialister, der dukker op flere steder i redegørelsen her. Jeg er helt enig i, at det er et meget stort problem, og derfor vil jeg gerne pege på nogle helt oplagte løsninger. Vi har alene her i København to uddannelsesinstitutioner: Vi har IT-Universitetet, vi har mit eget gamle institut, DIKU, Datalogisk Institut på Københavns Universitet, og lidt nordpå ligger DTU. Alle tre uddanner netop de specialister, vi diskuterer her i dag, og alle tre må hvert år afvise kvalificerede ansøgere, selv om de gerne vil og kan uddanne dem, og selv om erhvervslivet skriger på dem. Værst er det på ITU, hvor de må afvise hver anden kvalificerede ansøger. Det er jo, for at sige det på godt dansk, fjollet. Vi burde i mine øjne også se på at tillade flere internationale studerende, som bidrager positivt til vores samfund, og som kommer med nogle kvalifikationer og noget viden, som vi har brug for. Endelig er jeg jo nødt til at sige, at det er kontraproduktivt at diskutere en halvering af kandidatuddannelserne i en situation, hvor vi står og har et stort og stadig voksende behov for højt kvalificerede eksperter. Det er den helt forkerte vej at gå. Med de bemærkninger vil jeg gerne sige tak til ministeren for redegørelsen og tak til mine ordførerkolleger for en god debat og tak for ordet til formanden.
[119331] **Spørger**: Ordføreren fremhævede mange af de positive tendenser i energiredegørelsen, og jeg vil sådan set sige, at der jo er et væld af lyspunkter, som er et resultat af mange politiske beslutninger, som mestendels er blevet taget efter klimavalget i 2019. Men noget, hvor det så svinger lidt den anden vej, kan vi se, er bl.a. i forhold til gasfyrene. Jeg fik nogle tal fra ministeriet her for nylig, som oplyste, at der er købt 4.000 nye gasfyr i 2022 og det samme antal i 2023, og man må sige, at det jo modarbejder vores ambition om, at vi skal have gasfyrene ud af de danske hjem. Derfor vil jeg bare høre ordføreren, om Parti_A har nogen planer om nye tiltag, der kan gøres, for at vi får flere varmepumper og fjernvarme ude i hjemmene i stedet for gasfyrene, for det er jo sådan set det, der skal til for, at gasfyrene bliver sendt på pension. **Ordfører**: Det er det, der skal til. Jeg kan sige for mit eget vedkommende, at jeg har interesseret mig og interesserer mig ganske meget for det. Jeg var selv ude forbi Danmarks sidste store gasby, Holbæk, som jo virkelig slås, og som udmærket godt ved, at de skal omstille varmeforsyningen med fjernvarme og på alle mulige måder prøve at finde ud af, hvordan man kan få noget industriel overskudsvarme, hvordan man kan få noget fra rensningsanlæg, og hvordan man på alle mulige måder kan få energien andre steder fra, og det er en meget, meget stor opgave de steder, hvor vi har det. Det er en virkelig stor opgave, der er der, men det er også et stort potentiale, der er i Holbæk. Der er masser af landsbyer rundtomkring, som slås med det samme. Nogle steder er det meget lokale løsninger, der skal findes til de lokale problemstillinger. I det her tilfælde synes jeg, det er rigtig interessant at kigge på, hvordan vi kan bruge den industrielle overskudsvarme, som er lige ved siden af i Kalundborg, til at sikre, at vi kan blive uafhængige af gas i den del af landet. Så det er forskellige løsninger, der skal til forskellige steder i landet. **Spørger**: Det er rigtigt nok, at der skal forskellige løsninger til, men man må sige, at vi jo er flere partier, der har trippet for, at regeringen får set på overskudsvarmeregulering, så dér sparker ordføreren en åben dør ind, men der skal mere til. Det handler jo også om, hvad det er for nogle rammer, fjernvarmeselskabet har til at investere inden for. Vi har masser af aftaler i vores energiaftale fra 2022, som ikke er ført ud i livet endnu. Jeg vil høre, om ordføreren synes, at det er en vigtig nok prioritet for regeringen at få skiftet gasfyrene ud ude i danskernes hjem, når vi står i en situation, hvor der faktisk bliver installeret flere gasfyr. **Ordfører**: Ja, jeg anerkender fuldstændig problemstillingen. Jeg synes, det er trist med de nye investeringer i gasfyr. Så jeg er selv meget åben over for, hvad der kan være af ekstra initiativer, om end ikke andet så også sende det klare og tydelige signal, også ud til danskerne, at gas ikke er fremtiden i forhold til at opvarme private hjem. Det er fjernvarme. Det er i nogle tilfælde varmepumper, og andre steder vil det være industriel overskudsvarme.
[87811] **Ordfører**: Tak for ordet. I vores samfund lever borgere med forskellige baggrunde, men ofte bor vi i boligområder med folk med samme baggrund. Det er ikke altid frivilligt. Der er nok borgere, der bor i en lejlighed i et udsat område, som gerne ville bytte den med en villa i et roligt boligområde, hvis de havde råd til det. At vi bor i boligområder med folk, der ligner os, er en af grundene til, at børn og unge går i daginstitution, skole og ungdomsuddannelse med børn og unge med samme baggrund, da vi typisk vælger et tilbud tæt på vores bopæl. Det betyder også, at vi, hvis vi gerne vil vise børn og unge den diversitet, der findes i vores samfund, så bliver nødt til aktivt at gøre noget for det. Ellers giver vi ikke børn og unge mulighed for at se, at der er andre veje i livet end den vej, deres forældre har valgt. Mødet på tværs af baggrunde giver også en bedre forståelse for hinanden og styrker sammenholdet. I SF bakker vi derfor op om, at børn og unge med forskellige baggrunde mødes i vores dagtilbud, skoler og ungdomsuddannelser. **Spørger**: Tusind tak. Jeg fristes til at sige til at starte med, at jeg sådan helt grundlæggende godt kan lide tanken, som man havde med de almene boliger i starten, om, at man ligesom lavede nogle boligområder, hvor danskere, hvis det var en enlig mor eller et ældre ægtepar eller nogen, som ikke havde så mange penge, så kunne få en god lejlighed i nogle gode områder. Og mange af de her områder har jo også været nogle hyggelige steder. Det kan man jo se. Det er de jo så desværre bare ikke mere, fordi man har ført den her fuldstændig forfejlede udlændingepolitik. Jeg kan forstå på SF, at SF også mener, at det er en rigtig god idé, at når folk fravælger at gå på de her skoler, hvor der er en meget høj procentdel af hovedsagelig folk fra de muslimske lande, altså børn med ikkevestlig baggrund, så er det altså bedre, at man tvinger danskerne ind på de skoler eller tvinger de her børn og unge over på skoler, altså blander dem. Mener ordføreren helt reelt, at det her vil løse de massive problemer, vi står i i Danmark på udlændingeområdet? **Ordfører**: Det er klart, at det ikke løser hele problemet. Nu sagde Spørgeren tidligere, at det ikke var godt at blande børnene, men man kunne blive lidt i tvivl om, om Spørgeren overhovedet er interesseret i, at folk med forskellige baggrunde bliver venner. For hvordan skal de ellers blive venner, altså hvis de ikke kan mødes i skoler eller daginstitutioner eller ungdomsuddannelser? Så jeg siger jo ikke, at det løser det hele, men at det da er ét redskab. **Spørger**: Se, der er forskellen jo bare på borgerligheden og socialismen. Hvis man har et frit valg til både at vælge til og til at vælge fra, så kan man jo som familie selv vælge, om man ønsker, at ens barn skal gå på eksempelvis en ghettoskole, eller om man ønsker at vælge et andet alternativ. Hvis man derimod går den anden vej og siger, at staten ved bedst , og at vi skal blande alle, så får man jo ikke det frie valg. Det er jo det, der sådan igen er den store forskel, hvad jeg startede med at sige, på den borgerlige løsning, altså det frie valg, og den socialistiske løsning, altså tvang. **Spørger**: Vi tænker jo også, at det frie valg er godt på nogle områder, men lige i den her situation synes vi, at det er med til at løse en af problematikkerne i forhold til integration, at vi så tvinger børnene ud i forskellige skoler og daginstitutioner.
[79871] **Spørger**: Jeg synes, at vi som et nyt flertal herinde, som jeg har glædet mig til at vi skulle blive, også har fået taget nogle rigtig gode første skridt. Vi har fået lavet et forståelsespapir, som har ført til en udvikling af en masse nye ord – forståelsespartierne er nu også blevet et ord, og det er sådan nogle ord, vi aldrig har haft før. Og jeg synes, det er spændende. Det er bl.a. kommet i stand, fordi Parti_G har stillet nogle meget klare krav til Parti_A, for at de kan sidde på vores mandater. Vi har også fået nogle meget klare garantier. Der er investeringer i velfærden, som skal betyde, at vi får forbedringer ud over det demografiske træk, at vi altså ikke bare lige skal følge med, når der bliver flere ældre og flere børn. Den økonomiske politik skal ændre sig, uligheden skal mindskes, og vi skal stoppe med de her klassiske arbejdsudbudsreformer, som enten har lettet skatten i toppen eller skåret ned over for dem, der er uden for arbejdsmarkedet. Så skal vi ikke mindst vedtage og virkeliggøre en målsætning om 70 pct. reduktion af klimagasser inden 2030. Så har vi lavet en første finanslov, som også har givet Parti_G markante resultater. Der er psykiatrien for at nævne noget, vi er rigtig stolte af. Der er hele det grønne område. Så er der det om social dumping. Jeg tror, det er de færreste, der har opdaget det, men vi har virkelig taget et skridt i den her finanslov for at forbedre forholdene og trygheden på vores arbejdsmarked og mod løndumping. Opholdskravet for dagpenge har vi også fået afskaffet. Men der er noget, vi mangler, som jeg rigtig gerne vil slå et slag for at regeringen tager mere alvorligt. Vi er nemlig ikke færdige med at gøre vores dagpengesystem tryggere. Det skal fungere for os alle sammen. Det skal helt grundlæggende sikre, at vi ikke mister det hele – hus, hjem og bil og alt muligt andet – hvis vi får en fyreseddel, eller man kan måske sige, når vi får en fyreseddel, for det sker bare for rigtig mange af os i løbet af et langt liv. For de sæsonarbejdere og løst ansatte, som der er mange af, er dagpengesystemet, og hvor meget det dækker, endnu vigtigere. Man kan tale med nærmest hvilken som helst murerarbejdsmand, og så vil hun/han fortælle, at en måned hist og her på dagpenge er ganske almindeligt, og at det nærmest sker på årlig basis, fordi ordrebogen er udtømt. Så bliver man sendt hjem, så kommer der nye ordrer ind, og så kommer man tilbage på arbejde. Det er helt almindeligt for rigtig mange. Men de mennesker oplever, at deres indkomst halveres, når de er en måned på dagpenge. Det er uholdbart, for så mister dagpengene deres funktion. Hovedårsagen til det er skattereformen fra 2012, og det er også her, at vi måske kan starte. Jeg synes, at regeringen skal tage det alvorligt, når der bliver råbt op om, hvor langt ud vi er kommet, når det kommer til vores dagpenge, og jeg synes, regeringen skal indkalde til forhandlinger. **Spørger**: Tak for talen. Jeg synes, noget af det, vi er slemme til her i Folketinget – ingen nævnt, ingen glemt; jeg bærer selv en del af ansvaret for det – er, at når der er noget, vi har diskuteret og forsøgt at finde en løsning på, og nogle gange har den været god, andre gange har den været knap så god, viser det sig ofte i virkelighedens verden, så rykker vi, ofte bestemt af nogle ydre vilkår, videre til den næste problemstilling, som vi så går i gang med at løse. Derfor kunne jeg godt tænke mig, at vi i fællesskab bliver bedre til at dvæle lidt ved de udfordringer, der ikke bare går over, fordi man gør en enkelt ting. Her glæder jeg mig bare over det, der bliver sagt om psykiatrien. Det var jo i høj grad Parti_Gs fortjeneste, at finansloven også fik et ordentligt aftryk, hvad angår psykiatrien, og det vil jeg gerne takke alle partierne for. Men er vi ikke enige om, at det næste skridt er den her 10-årsplan? For selv om vi tilfører flere penge til psykiatrien, har vi faktisk ikke løst de problemer, der er – i hvert fald ikke dem alle sammen. **Ukendt**: Det giver jeg Taleren helt ret i. Jeg tror nu, at det nogenlunde forventes af os, at når vi har løst en ting, går vi videre til den næste, men jeg giver Taleren ret i, at vi ikke er færdige med at løse problemerne med psykiatrien, og 10-årsplanen er så vigtig, fordi der er nogle strukturelle udfordringer i forbindelse med socialpsykiatrien, forholdet mellem regioner, stat og kommuner og stofbrugere, som samtidig også har en diagnose, og det har vi ikke løst med penge, selv om vi har givet nogle bedre forudsætninger for at gøre det. **Minister**: Selvfølgelig er der en forventning om, at vi løser problemerne, og det synes jeg vi i fællesskab er godt i gang med på nogle vigtige områder. Jeg synes bare, der er en tendens til, at når der er noget i det offentlige rum, der af den ene eller anden årsag popper op, så forholder vi os alle sammen til det og diskuterer det, og så er der en ny problemstilling, der popper op. Der er både det der med faktisk at få de beslutninger, vi træffer, til at virke i virkelighedens verden – apropos folkeskolereform og andre ting – men også det der med, at vi tør blive lidt på bolden og blive ved med at vende tilbage til der, hvor udfordringerne er store. Men jeg hører, at vi er enige om, at det var det første skridt, hvad angår psykiatrien, og at vi går videre i fællesskab, og det vil jeg bare glæde mig over. Tak. **Ukendt**: Det er jeg helt enig i. Jeg hører Taleren sige, at man skal løse problemerne ordentligt og ikke bare overfladisk – det er måske en anden måde at sige det samme på. Det er jeg meget enig i. Der er rigtig meget gøre, særlig inden for psykiatrien og andre velfærdsområder, som vi bestemt ikke er færdige med, selv om vi er kommet godt fra start.
[113602] **Ordfører**: Tak for det, formand, og tak til Parti_F for at sætte det her på Folketingets dagsorden. Jeg ved jo, at det er en debat, der optager DF's ordfører, Spørgeren, meget. Jeg husker selv tilbage fra de mange år, vi havde i Odense Byråd, at lokalt demokrati og lokale folkeafstemninger var noget, ordføreren var optaget af, og ordføreren har endog været på et selvfinansieret studieophold i Schweiz for at blive klogere på det her. Så det er jo en klog mand, der er i gang her. Jeg må sige, at vi i Parti_B deler hr. Alex Ahrendtsens og Parti_Fs ønske om til stadighed at styrke det lokale nærdemokrati; det er der brug for. I dag handler det så om det her forslag om at lave såkaldte borgerdrevne kommunale folkeafstemninger, altså ud fra et ønske om, at en lokal gruppe af borgere kan pålægge en kommunalbestyrelse, et byråd eller et regionsråd at gennemføre en lokal folkeafstemning om et kommunalt emne. I dag er det alene kommunalbestyrelsen eller regionsrådet, der kan tage initiativ til at holde en folkeafstemning om et lokalt emne, og der har da også været vejledende folkeafstemninger lokalt om det. Senest har vi lige set, at Thisted Kommune vil gennemføre en folkeafstemning om at lave navnet om til Thy Kommune. VIVEs rapport, som kommer som følge af et beslutningsforslag fra Parti_F om borgerdrevne folkeafstemninger, kommer jo ikke med nogen konkrete anbefalinger for eller imod indførelse af borgerdrevne folkeafstemninger, men rapporten bidrager med et solidt forskningsbaseret vidensgrundlag til brug for en politisk stillingtagen til emnet. Det synes jeg faktisk er meget fint. Men jeg må også skuffe ordføreren med at sige, at vi i Parti_B ikke har planer om at åbne op for, at en relativt lille eller mindre gruppe af borgere kan pålægge en kommunalbestyrelse eller et regionsråd at gennemføre en lokal folkeafstemning. Det, som optager os i Parti_B, og som også er noget af min drivkraft som politiker, er, at vi som politikere har et helhedsansvar. Vi skal tage helhedshensyn; vi skal sikre, at alle dele af vores samfund fungerer på en fornuftig måde, og at samfundet hænger sammen på godt og ondt. Det kan kræve, at der indimellem træffes både upopulære og populære beslutninger, hvis samfundet skal hænge fornuftigt sammen. Det ville jo være nemt nok i en kommune den ene dag at have en folkeafstemning om, at nu skal man bruge hele kommunekassen på skoleområdet – det er jeg sikker på at der godt ville kunne skaffes opbakning til – og så ugen efter at have en ny folkeafstemning, og så er det kommunens ældre, som hele kommunekassen skal anvendes på. Det ville jeg måske nok synes kunne være en ganske vanskelig måde at arbejde på. Det kunne også være, at der var en kraftig modstand mod noget; det har vi set mange steder. Det kunne være, hvor en vindmølle, et varmeværk, en genbrugsplads eller andre ting i en kommune skal placeres. Der må jeg sige, at jeg som Venstremand er optaget af, at vi har et ansvar for at sikre helheden, og vi er drevet af, at vi har et repræsentativt demokrati, hvor vi sikrer, at der er en god og ordentlig borgerinvolvering. Det er jeg meget optaget af, det er vi i Parti_B meget optaget af, og det ved jeg at ministeren er meget optaget af. Der synes jeg, at kommunerne mange steder gør det rigtig godt med borgermøder og borgerhøringer og lokalråd, som der jo også er kommuner der eksperimenterer med, hvor man dermed har stærk lokal indflydelse i form af ældreråd, skolebestyrelser osv. Der er mange veje til at søge indflydelse i det lokale demokrati. Så Parti_B kan støtte det forslag til vedtagelse, som den socialdemokratiske ordfører har læst op på en række partiers vegne her i Folketinget, og så vil vi selvfølgelig følge den her debat med stor interesse. **Spørger**: Tak for klar tale, og også tak for det gode samarbejde, vi havde i – var det i 12 år i tre perioder? – i Odense Kommune. Det var en kæmpe fornøjelse at samarbejde med ordføreren. Parti_B er jo et hæderkronet parti med halvandet hundrede år på bagen, men nogle gange synes jeg i disse dage, at der er gået lidt Estrup i Parti_B. Man er blevet lidt konservativ, lidt reaktionær og bange for folket. Så derfor vil jeg udfordre ordføreren, ligesom jeg udfordrede ministeren. Hvis Ordføreren skulle fremhæve én positiv ting ved borgerdrevne folkeafstemninger, hvad ville det så være? **Ordfører**: Tak for det, Spørgeren. Jamen der er da givet positive fordele også ved borgerdrevne lokale folkeafstemninger. Det vil være en ventil for lokal utilfredshed; det er der ingen tvivl om, et sted, hvor bekymrede borgere vil kunne rejse en lokal sag. Det er der ingen tvivl om. Men det er der, hvor vi også har et ansvar for at sikre, at helheden fungerer, og at det ikke er lokale særinteresser, der skal bestemme, hvad der foregår i en kommune. **Spørger**: Det er fuldstændig rigtigt. Erfaringen fra lande, der har borgerdrevne folkeafstemninger viser, at de også kan fungere som ventil. Det viser forskningen. Men når vi sådan kan kigge på de lande, der har mange års erfaring med det, så går det da egentlig ganske godt: Slesvig-Holsten, Bayern, Schweiz, USA, i hvert fald delstaterne. Kunne vi ikke tage ved lære ved dem? Der tør de godt inddrage borgerne. Det er da gået meget godt. Det er rige lande, jeg henviser til. **Ordfører**: Tak for det. Selvfølgelig kan vi det, Spørgeren. Selvfølgelig kan vi kigge på, hvad der foregår i landene omkring os, også i lande, der ligner os. Men jeg har altså ikke en oplevelse af, at vores lokale nærdemokrati fungerer specielt dårligt. Jeg oplever, når jeg rejser rundt de forskellige steder, hvor jeg har mulighed for det, at der i Danmark er et aktivt og levende nærdemokrati. Jeg har endda også været med til at præsentere andre lande for det, hvor man er optaget af den måde, som vi gør det på i Danmark, og vi har også i forhold til mange andre lande en relativt høj valgdeltagelse og et højt lokalt engagement.
[116288] **Spørger**: Tak. Jeg tror en effektiv måde at begrænse de forkerte menneskers brug af våben i Danmark på er at gøre det sværere at få illegale våben ind i Danmark. Jeg har jo til min forundring set, at Moderaterne er et parti, der i den forbindelse mener, at vi skal have mindre grænsekontrol, altså at man skal bevogte den dansk-tyske og dansk-svenske grænse mindre. Der vil jeg bare høre, om Ordføreren har gjort sig nogen overvejelser om, hvad det vil betyde for mængden af illegale våben i Danmark, hvis hans og hans partis grænseløse idé blev ført ud i virkeligheden? **Ordfører**: Det er jo ikke sådan, som ordføreren siger, nemlig at vi bare vil have helt åbne eller lukkede grænser i Danmark. I dag har vi jo en ikke permanent grænsekontrol, men vi har en grænsekontrol på et højt teknologisk niveau, hvor der er droner og der sker stikprøvekontroller af de biler, der kører ind i Danmark. Vi tror ikke, at det, hvis vi lukker grænserne helt, vil ændre på, hvor mange illegale våben der kommer ind i Danmark. **Spørger**: Nej, men når jeg spørger, er det, fordi man kan se sådan flere steder i pressen, at Moderaterne internt i regeringen kæmper for mindre grænsekontrol end det, vi har i dag. Jeg tror, det er noget med, at man tænker, at så vil der være en mere gnidningsfri overgang for folk, der arbejder på begge sider af grænsen osv. Og hvis det er tilfældet, vil det jo også føre til, at man vil få flere våben ind i Danmark, og så er det jo logisk at spørge: Hvis Moderaterne nu fik deres vilje igennem, hvad ville forventningen så være i forhold til flere illegale våben i Danmark? **Spørger**: Hertil kan jeg svare, at på nuværende tidspunkt er Moderaterne tilhængere af den nuværende grænsekontrol, som vi har i Danmark. Og hvad der så skal ske i fremtiden med grænsekontrollen, kan jeg ikke spå om. Det er klart, at hvis man åbner helt op, kan det være, der kommer flere illegale våben ind i Danmark, og det er heller ikke løsningen.
[80507] **Spørger**: Tak for det. I Parti_I prioriterer vi altid naturen over trafik – i hvert fald når der er flere trafikmuligheder. Vi har brug for mere biodiversitet – den er i tilbagegang – og vi ved, biodiversiteten har brug for mere plads. Og kommunerne er selvfølgelig mere motiverede til at gøre noget for naturen og biodiversiteten, hvis de ved, at de har et naturområde i mange år frem. Derfor ønsker vi selvfølgelig at få ophævet den her reservation – også på grund af støjgener. Vi ved, at folk dør på grund af støjbelastninger. Og jo højere fart der er – som der vil være ved en motorvej – jo mere støj og jo ringere sundhed og livskvalitet er der. Vi ved også, at bilsalget på nuværende tidspunkt stiger, men der er undersøgelser, der viser, at det over tid falder. Og allerede nu er der et internationalt firma, der hedder Statista Research Department, som har lavet undersøgelser, der viser, at på internationalt plan er bilmængden faldende. Og sammenholder man det med, at vi ved, at selvkørende biler er på vej frem, og at vi allerede her i Danmark kan give tilladelse til forsøg med selvkørende biler, så er det også naturligt, at der på ikke så lang sigt vil komme flere selvkørende biler, hvilket vil betyde, at der er større mulighed for samkørsel, fordi man kan bestille bilen til at komme og hente en; så vi får flere af den slags biler. Og derfor er der faktisk også kloge folk, der mener, at vores bilbestand er halveret i 2030 – og det er jo en fantastisk ting. Set i det lys er det selvfølgelig ikke særlig visionsrigt at tænke på at lave flere motorveje. Derfor synes vi jo, at vi skal se at få det her areal frigjort til borgere og til kommunen. **Spørger**: Jeg kan oplyse, at der i sidste valgperiode blev nedsat et ekspertudvalg af den daværende transportminister – og det bestod af de fremmeste eksperter i Danmark. De blev bedt om at svare på, hvordan trafikudviklingen mon ville være som følge af automatiseringen af biler, når den kommer. Og deres svar var: Ja, der er godt nok nogle ting, der trækker i retning af, at sådan nogle biler kan transportere flere mennesker, fordi de kører tættere og også kan samle flere op på vejen, men på den anden side vil de også være så populære, fordi de selv kan køre – altså fordi man ikke behøver et kørekort, fordi man kan være fuld, eller fordi man kan sidde og se en film. Al den popularitet vil gøre, at vi samlet set vil se en forøgelse af bilmassen i Danmark i fremtiden. Det vil så ganske vist være grønne biler, og de vil være selvkørende, men der vil stadig være flere biler, og de vil fylde mere. Får det så Parti_I til at sige, at vi så også har brug for flere veje? **Ordfører**: Nej, for jeg tror ikke på, at det vil give flere biler. Jeg tror på, der vil blive færre biler, og der vil blive mere samkørsel. Og jeg tror på, at vores kollektive system vil udvikle sig på en måde, som vi overhovedet ikke kan forestille os på nuværende tidspunkt. **Spørger**: Kan vi ikke bare konkludere, at Parti_I ikke synes om veje, og derfor har Parti_I valgt at lytte til de eksperter, som siger, at vi ikke har brug for veje? **Spørger**: Vi har brug for veje, men vi har ikke brug for særlig mange flere veje; vi har brug for at vedligeholde vores veje.
[106054] **Spørger**: Tak til ministeren for talen. Jeg er jo langt hen ad vejen enig i indholdet, og jeg kunne godt tænke mig at dvæle lidt ved det sidste, ministeren talte om, altså muligheden for at indgå i de her materiel- og teknologisamarbejder, fordi jeg faktisk synes, det er utrolig afgørende, at vi lige netop nu får mulighed for det og også udnytter dem til fulde. Det er jo sådan, at vi donerer en hel masse til Ukraine – ikke kun fra Danmarks side, men bredt mellem de europæiske lande – og som jeg ser det, er der efterhånden behov for at sparke gang i produktionen på fælles europæisk jord, hvad angår produktion af materiel og ammunition, og få en koordineret indsats omkring det her. Er ministeren enig i, at vi er ved at være der, hvor det er svært at hive noget ned fra hylderne ret meget længere herhjemme, og at vi i stedet skal i gang med at udnytte de fælleseuropæiske muligheder for en koordineret og meget stærkere produktion? **Minister**: Jamen jeg er enig i mange af de synspunkter, som ordføreren giver udtryk for. Det er jo ikke nogen hemmelighed, at f.eks. ammunition er en særlig udfordrende problemstilling, som vi ser det nu i forhold til Ukraine. Det handler jo både om bestemte typer ammunition, men det handler ikke mindst om, hvor hurtigt det kan fabrikeres. Og derudover er det jo også rigtigt, at mange lande har givet meget flotte donationer. Fra dansk side har vi jo givet donationer bare på det militære område for op imod 5 mia. kr. Og det påvirker selvfølgelig også, hvad vi har, om man så må sige, på hylderne i det danske forsvar. Derfor tror jeg jo heller ikke, det her er enten-eller. Det er både-og. Altså, vi er jo stærk tilhængere af at have et godt NATO-samarbejde. Men det, vi kan gøre for at udvikle det europæiske samarbejde – også i forhold til et samarbejde, der kan styrke forsvar og teknologiudvikling – tror jeg kun vil være til Europas fordel. **Spørger**: Tak for det. Det er jeg enig med ministeren i. Jeg ved ikke, om ministeren har viden om, om der er noget konkret på bedding, hvad angår at få styrket f.eks. en produktion af ammunition, som vi kan hoppe direkte ind i, når først det her er endeligt vedtaget, og som vil gavne ikke kun Europas muligheder for at koordinere styrkelsen af vores forsvar, men som også vil gavne Ukraine i sidste ende. Sker der noget lige nu, som ministeren kan sætte lidt ord på, som kommer til at blive særlig gavnligt, og som vi kan komme ind i som følge af det her? **Minister**: Altså, jeg tror, man må være ærlig og sige, at det jo ikke er det, at vi tilslutter os PESCO eller Forsvarsagenturet, der en til en kommer til at løse de aktuelle problemer. Så sent som i sidste uge var jeg til NATO-forsvarsministermøde i Bruxelles, og en af de store diskussioner, vi havde der, handlede om vigtigheden af at fremskaffe mere ammunition. Det er både noget, man diskuterer i NATO, men jo også noget, man diskuterer i EU-kredsen af bl.a. forsvarsministre og udenrigsministre. Så ja, alle de her ting hænger sammen, og det, der vel står tilbage – også i det spørgsmål, som Spørgeren stiller – er jo, hvordan man kan sikre, at vi også fra europæisk side i højere grad bliver mere aktive i at udvikle nogle af vores egne bidrag til ikke alene teknologiudvikling, men for den sags skyld også våben.
[123904] **Spørger**: Der er, fordi det bliver sådan lidt mystisk. SF bakker ikke op, men anerkender, at der er en problemstilling, vil ikke stemme for, men vil heller ikke afvise, at beskikkede advokater kan være omfattet. Så tænkte jeg bare, at det så kunne være, at man i fællesskab kunne lande en beretning, som måske også kunne få deltagelse af regeringspartierne, hvor man rent faktisk prøver at gå til kanten af den her paragraf og få undersøgt juridisk, hvorfor man har lavet den der sondring, og om tiden måske ikke er inde til, at man laver ny sondring. Vil SF være med til det? **Ordfører**: Det kan jeg ikke lige sige på nuværende tidspunkt. Jeg tror, jeg ville foretrække lige at stille et par spørgsmål til ministeren og prøve at få afdækket, hvad retstilstanden egentlig er. Men skulle den vise, at advokaterne kan være omfattet ligesom den privatpraktiserende læge og den offentlige buschauffør, så tænker jeg, at det må ligesom være sådan, men sådan at udvide paragraffen tror jeg vil være skidt, for der er en grund til, at det er folk, der udfører hverv for det offentlige, som er omfattet, og det er jo, fordi der er et særligt hensyn til, at myndighederne også kan operere, og det synes jeg er det væsentligste. **Spørger**: Men er ordføreren ikke enig i, at det er principielt for retssamfundet, at man kan få adgang til en advokat, og at hvis man bare truer tilstrækkeligt eller chikanerer tilstrækkeligt, kan man simpelt hen presse modpartens advokat til at lægge en sag ned? For der er ikke de samme reaktionsmuligheder i dag, eksempelvis i en efterforskning eller hos politiet, hvis det er, man ikke er underlagt § 119. Så det at være underlagt § 119 gør, at man vil efterforske sagen hurtigere, men også vil kunne dømme på et andet grundlag, hvis man ikke er omfattet af § 119 men man er omfattet af de almindelige §§ 245 og 246. **Ordfører**: Med mit kendskab til mennesker, der begår kriminalitet, og som eventuelt er villige til at udsætte advokater for trusler, tror jeg ikke, at de læser i straffeloven, inden de begår deres kriminalitet, desværre. Jeg ville ønske, det var sådan, fordi så havde vi fået en masse ud af at sætte straffene op alle mulige steder; det gør vi jo ikke. Det er jo ikke straffen i sig selv, i hvert fald ikke længden af den, som betyder noget for, om man undlader at begå kriminalitet. Det, der betyder noget, er opdagelsesrisikoen, muligheden for rent faktisk at komme til at stå til regnskab for det, man laver. Så det tror jeg egentlig er væsentligere at fokusere på.
[88960] **Spørger**: Tak for en tale med, synes jeg, mange gode og interessante pointer. Jeg vil egentlig spørge lidt den anden vej. For nu har Ordføreren jo spurgt de fleste af os, dog ikke mig, hvorfor der ikke står det med respekt for menneskerettigheder under det strategiske partnerskab, og for mit vedkommende kan jeg bare sige, at jeg godt kunne tænke mig en uddybning af, hvad det egentlig betyder. For i dag har vi jo et program om menneskerettigheder under det strategiske partnerskab, og det går jeg fuldt ud ind for skal fortsætte, og vi har, selv om vi har et strategisk partnerskab, trods alt også haft en meget kritisk dialog med Kina. Man kan diskutere, hvor meget der er sket, og hvor meget det har hjulpet, men vi har da talt pænt meget og kritisk om det, også bilateralt. Så hvad er det, det betyder, som der ikke er i dag, om jeg så må sige, under det med respekt for menneskerettigheder? Det var i hvert fald en af grundene til, at jeg tøvede lidt over for den formulering. For hvad er det? Er det først, når vi har indført et fuldt liberalt demokrati i Kina? For som Ordføreren antydede, kan det måske godt være, at det har en lidt længere tidshorisont end de næste 3 år. Eller hvad betyder det? **Ordfører**: Hvis vi nu tager den del med handel, betyder det jo, at vi skal gøre alle dem, der handler, og alle dem, der investerer i Kina, og også, hvad skal vi sige, ved hjælp af den danske stat og danske initiativer, opmærksom på, at det under ingen omstændigheder og på ingen måde får os til at stoppe med at kritisere overtrædelser af menneskerettighederne, når det er nødvendigt at gøre det. Så er det jo sådan set en måde at sende et signal til danske virksomheder og andre på: Invester endelig i Kina, engager jer endelig, men lad være med at investere noget, I ikke kan tåle at tabe. For vi ved jo fra Airbus og fra andre steder, at hvis man rejser kritik af Kina, kan et af de våben, de tager i brug, være at nedkøle forbindelserne, og ved at understrege det her understreger vi det lige præcis i den her meget vigtige sammenhæng. **Spørger**: Det bringer mig videre til den der forståelse af sanktioner versus ikkesanktioner, som jeg synes er en vanvittig interessant diskussion, og hvor jeg måske synes, at det ikke er så let at skelne mellem »om lang tid« og »i morgen«. Nu kan sanktioner jo være mange ting, men jeg går ud fra, at det, vi snakker om her, primært er handelssanktioner. Og der deler jeg egentlig det synspunkt – og det var også det, jeg gav udtryk for i min tale – at jeg ikke er sikker på, at vi gør nogen nogen tjeneste ved, lad os nu bare teoretisk sige nødvendigvis at lave store handelssanktioner imod Kina. Det forstår jeg, og det synspunkt deler vi. Men man kan måske forestille sig nogle andre ting. Men kunne ordføreren uddybe det der med sanktionerne lidt? **Ordfører**: Ja, på et halvt minut. Min pointe var sådan set bare at sige, at det ikke kan løse problemet på lang sigt, og det var jo for at bruge det som et springbræt til at sige noget andet. Vi skal forstå, at vi med den magt, Kina har i verden, ikke får en fredelig verden, vi får ikke en demokratisk verden, hvis ikke der sker en ændring i Kina, og den ændring må komme indefra. Den kan ikke påtvinges med sanktioner. Den kan ikke påtvinges ved en militær intervention, den kan ikke påtvinges med cyberangreb. Den kan kun påtvinges af befolkningen i Kina selv, og derfor skal dem, der gør oprør for at få demokrati og menneskerettigheder, altid have vores støtte, uanset hvad det koster på kort sigt.
[113193] **Ordfører**: Tak for det, og tak for ordet. Jeg står her i dag på vegne af vores landdistriktsordfører, Karina Lorentzen Dehnhardt, og det er min allerførste redegørelsesdebat, for der har ikke været så mange redegørelsesdebatter på socialområdet, men det går jo indtil videre godt. Jeg har glædet mig til at stå her i dag, og det har jeg gjort af flere grunde. Jeg bor på landet. Jeg bor der, hvor kragerne vender; nogle vil sige, at det er der, hvor grisene går med nummerplader, og andre kalder det egentlig bare for Udkantsdanmark. Jeg kalder det i stedet for Vandkantsdanmark, for jeg bor et sted, hvor der er hav, skov og en fjord, og der er – ganske ligesom H.C. Andersen engang også skrev det – dejligt derude på landet. Jeg har siddet i byrådet igennem knap 9 år, og jeg kender om nogen til de mange udfordringer og opgaver, som bliver beskrevet i redegørelsen her i dag. Den her diskussion og den her debat er vigtig. Det er vigtigt at tale om vores landdistrikter. Der sker rigtig mange gode ting i vores landdistrikter, og den dommedagsprofeti, som nogle kan udstede over vores landdistrikter, holder ikke altid i virkeligheden, og det understøtter redegørelsen her i dag heldigvis også, og det er jeg enig i. For der sker rigtig mange ting ude i vores landdistrikter, og det kan vi takke mange af de lokale ildsjæle for. Jeg kender til en lille landsby, der hedder Ranum, og selv om det er en lille flække, har den sin helt egen unikke charme. Den har en historie, som går langt tilbage i tiden, men kommunen er i øjeblikket maks. presset på sin økonomi. Kommunen er en af de små sorte prikker, vi har set på de kort, der er i redegørelsen. Man har her langt til det, vi betegner som en større by, og derfor skal det også være ekstra vigtigt at have fokus på vores landdistrikter, og der er rigtig mange små kommuner, der står med de samme udfordringer. De er pressede på deres økonomi, og det går ud over en lille by som Ranum, og selv om der i byen bor ca. 900 mennesker og den har en af Danmarks største efterskoler og kommunen driver et af landets allerstørste asylcentre, lukker man skolen. Det er sørgeligt, og det er trist. De lokale gør alt, hvad de kan, for at holde gang i byen Ranum, og de kæmpede også imod en skolelukning, men desværre uden held. Alligevel kæmper man hver evig eneste dag en vild kamp for at gøre en forskel for de mennesker, der bor i vores landdistrikter, og de gør det godt. De gør det uden fortjeneste, og de gør det for fællesskabets skyld. Men de gode ting overskygger ikke de udfordringer, der også er i vores landdistrikter. Siden 2010 er befolkningen i Danmark vokset med næsten 0,5 million, og den stigning kommer af nettoindvandringen, men også af det, at der fødes flere, end der dør. Men den befolkningstilvækst opleves ikke på alle de danske småøer og heller ikke i vores landdistrikter, som er længere væk fra de større byer. I landdistrikterne bor der ikke mange unge studerende af den simple årsag, at ungdomsuddannelserne koncentrerer sig om de større byer. Gennemsnitsalderen i landdistrikterne er højere, og der er også færre sociale tilbud i form af herberger, væresteder og retshjælp, og man er altså længere væk fra hjælpen. Der kan være langt til den næste by, og den hjælp, som man eventuelt måtte have brug for, er længere væk. Den kollektive transport fungerer ikke altid optimalt. Der, hvor jeg selv bor, går der få busser i døgnet, så når mine piger skal på gymnasiet og de glipper den første bus, kan de først komme af sted engang om eftermiddagen. Kommunerne og regionerne er pressede på deres økonomi, og det er også ofte inden for den kollektive trafik, vi ser besparelserne, og det bør vi være opmærksomme på. Måske puljer, som er målrettet opretholdelsen af tilbud i de tyndest befolkede områder, ville være en god idé. Redegørelsen her slår desuden fast, at et stabilt befolkningstal har betydning for at fastholde et serviceniveau i områderne og også for virksomhedernes adgang til arbejdskraft. Derfor er det også afgørende, at vi som politikere gør mere for at holde hånden under f.eks. vores lokale landsbyskoler. Det skal være attraktivt at flytte til områderne, og der skal være noget at flytte efter. For hvem med børn vil f.eks. flytte til en landsby, hvis der er lang vej til alting? Lige nu lægges der op til, at man med den ene hånd deler skæve skattelettelser ud, mens vi presser vores kommunalpolitikere til at forringe de tilbud, som vi ser ude i vores kommuner. I SF er vi optagede af, at det skal være muligt at bo flere steder i Danmark, for ikke at sige alle steder, uden at der er de store forskelle i mulighederne. Derfor handler det for SF om at se mulighederne og i højere grad bekæmpe den ulighedsdagsorden, som vi ser. Forskellene mellem land og by vokser. Det er ikke godt for vores sammenhængskraft i Danmark. Derfor er jeg også glad for, at vi her fra talerstolen i dag har kunnet konstatere, at der også er sket gode ting siden sidst. Ja, jeg kan nævne to SF-ting. F.eks. har SF tidligere foreslået en udflytningsplan for uddannelser, så vi får skabt en bedre geografisk balance i vores uddannelsestilbud. Det blev efter det sidste folketingsvalg godt nok sat på pause, men lige nu er der noget, der er på vej til at blive realiseret, og arbejdet er i gang. Det er et skridt på vejen for at skabe flere uddannelsesmuligheder uden for de store byer. Men vi bør også rette vores fokus på at understøtte de små vuc'er, gymnasier og erhvervsskoler i udkanten. Derfor er jeg i dag også ekstra glad for, at vi i forbindelse med finansloven har kunnet opnå en enighed om at tilføre skolerne et ekstra tilskud, og lad os også huske det, når der skal forhandles en taxameteraftale. Vi ved, at folk bliver boende lokalt, når de kan uddanne sig lokalt, og med den arbejdskraftmangel, som vi ser ind i, er der brug for, at vi får uddannet arbejdskraft til det lokale arbejdsmarked, så erhvervslivet ikke går i stå. En anden ting, som jeg lige vil nævne, handler om lån i vores landdistrikter. For endelig er der kommet en løsning, som betyder, at der kan ydes et lån til de mennesker, som ønsker at flytte til vores landdistrikter, når bankerne af uransagelige årsager ikke vil yde et lån. Det forslag er endelig blevet til en lov, efter at SF har foreslået det fem-seks gange. Vi har i årevis sagt, at markedskræfterne ikke skal løse det her, og derfor har omdrejningspunktet i vores forslag været, at staten i den sammenhæng må spille en rolle. Jeg har tidligere sagt, at vi i SF er optagede af, at forskellen mellem land og by ikke må vokse yderligere. Derfor er jeg også ked af at høre, at man nogle gange siger, at der ikke er penge nok. På sundhedsområdet bør vi fremadrettet have stort fokus på, at der mangler lægedækning ude i de små landsbyer, og vi skal også se på de store besparelser, bl.a. lige nu i Nordjylland, hvor man skal afskedige på hospitalerne. Man er ramt af høje medicinpriser, og inflationen vokser, og det kan og skal vi ikke sidde overhørig. Sluttelig vil jeg sige, at jeg også glæder mig til at diskutere SF og Parti_Js forslag om et obligatorisk landdistriktsfilter, som skal gøre det obligatorisk at evaluere alle lovforslags påvirkning af landdistrikterne. Det håber jeg at regeringen og de andre partier vil være med til. Selv om det hele ikke er ved at gå op i limningen, og selv om det er så skønt at bo ude på landet, så skal mit budskab i dag være, at det er vigtigt at tale om landdistrikterne. Vi er hverken halvt eller helt i mål, men vi er så småt på vej med nogle rammer, som skal understøtte arbejdet med at skabe de gode livsbetingelser for dem, der bor uden for de store byer, og sammen kan vi gøre så meget mere. Tak for ordet. **Spørger**: Tak til ordføreren for, synes jeg, en rigtig fin tale. Jeg er selv opvokset derude, hvor grisene har nummerplader på, og derfor er jeg lidt nysgerrig på noget af det, der også fylder i landdistriktsdagsordenen, og som selvfølgelig også er noget af det, der er ude i landdistrikterne, nemlig landbrug. Der var SF jo ude i valgkampen med et forslag om at reducere Danmarks landbrugsareal med et areal på størrelse med Fyn. Og det er jo sådan nogle udmeldinger, der lidt bekymrer bl.a. os i Parti_F, for nu nævner ordføreren selv det her med, at vi har en befolkningstilvækst. Altså, hvem er det, der skal brødføde alle de mennesker, hvis ikke det bl.a. er landbruget? Og vi eksporterer jo også rigtig meget. Er det nogen andre landbrug i andre lande, der i virkeligheden er meget mindre klimavenlige og effektive end de danske landbrug, der skal producere de fødevarer, som jo tidligere blev produceret på et landbrugsareal på størrelse med Fyn, som SF så vil reducere? **Ordfører**: Det er ganske rigtigt, hvad Spørgeren siger, og det står vi ved. Altså, vi mener stadig væk, at man godt kan omlægge noget af al den natur, og vi skal selvfølgelig kompensere landmanden for det, som han skal have inden for det her. Vi tror også på, at der er andre måder at spise på. Jeg ved godt, at det er en tilvænningssag, men vi begynder jo også at se en tendens ude i vores lokalsamfund til, at folk er mere bevidste om, hvad de spiser. Og det der med måske at få en mindre gang kød om dagen eller noget i den retning tror vi egentlig godt på at danskerne vil, for at vi kommer i mål og fremmer den grønne omstilling i forhold til vores måde at dyrke jorden på. **Spørger**: Jeg tror, jeg kunne banke på samtlige døre derude, hvor jeg kommer fra, og spørge dem, om de kunne have lyst til at spise den mad, som SF foreslår, i stedet for den bøf eller kotelet, eller hvad det nu måtte være, som de har lyst til at spise, og svaret ville være: Nej, lad være med at blande dig i, hvad vi spiser. Mener SF, at vi her på Christiansborg skal blande os i, hvad folk spiser ude i landdistrikterne? **Ordfører**: Nej, det mener SF ikke. Jeg synes, vi begynder at se en holdningsændring og en tendens ude i vores samfund til, at folk ændrer det løbende, og det tror jeg egentlig gerne mennesker vil, og det vil de bl.a. der, hvor jeg kommer fra. Vi begynder da at se nye måder, folk spiser på. Så det tror jeg ikke at befolkningen er så bange for.
[110179] **Spørger**: Tak for det, og tak til Parti_Gs ordfører for en som altid engageret tale. Parti_Gs rolle er jo ofte at være dem, der sådan kigger magthaverne kritisk efter i sømmene, og det er jo også noget af det, der er behov for. Men der er jo en undtagelse, hvor det rent faktisk er Parti_G, som er magthaver, nemlig i Københavns Kommune, hvor Søren Søndergaards partifælle Line Barfod er topscorer med 17.284 stemmer, og hvor Parti_G fik næsten hver fjerde stemme, altså 24,6 pct. af stemmerne, og er suverænt det største parti i Københavns Borgerrepræsentation. Og så er det i København, at der er næsten 1.000 elever på venteliste til musikskole. Det er i København, at man bruger færre penge på kultur pr. indbygger end landsgennemsnittet; man bruger pr. indbygger det halve af, hvad man bruger i en kommune som Tårnby. Hvordan hænger det sammen? Hvorfor sover Parti_G i timen, når det drejer sig om kulturspørgsmål i Københavns Kommune? **Ordfører**: Det har jeg også spekuleret over, og så kom jeg i tanker om, at der engang var en herinde i Folketinget, der fortalte mig, at hvis man skal have noget gennemført, skal man kunne tælle til 90. Altså, så er det ikke nok, at man bare har 10 pct. af stemmerne eller 25 pct. af stemmerne. Og jeg tror også, at Spørgeren engang har været medlem af et parti, der var i den situation at være det største parti her i Folketinget og alligevel ikke kunne få ret meget igennem. Det, at man har 25 pct. af stemmerne i København, gør jo ikke, at man bestemmer i København. Jeg synes i øvrigt personligt, at den ordning, man har i København med magistratsborgmestre, er fuldstændig forplumrende, i forhold til hvem der har ansvaret. Men Parti_G har hverken flertallet i København eller har været i stand til at få overborgmesterposten, fordi der har været et flertal imod det uden om Parti_G, og sidder i øvrigt heller ikke på kulturområdet. **Spørger**: Nej, og det kan man jo også spørge om hvorfor Parti_G ikke gør. Altså, da Parti_I skulle vælge en borgmesterpost, gik man jo netop efter kulturministerposten. Den har Parti_B tidligere haft, og Parti_D har haft den. Parti_G har mig bekendt aldrig haft den. Der kan man jo også spørge, hvorfor Parti_G ikke prioriterer det højere. Men man har netop indgået et budgetforlig uden om Parti_A, altså uden om overborgmesteren. Mig bekendt blev der ikke i disse forhandlinger fra Parti_Gs side ytret ønske om at bruge flere penge på kulturområdet. Hvem er det, der blokerer for at bruge flere penge på kultur i København? Det er ikke Parti_B. **Ordfører**: Var Parti_B i øvrigt ikke med i det forlig? Hvorfor er det så ikke Parti_B? Altså, vi er fælles om glæderne, og vi er fælles om sorgerne. Jeg ved ikke, hvorfor det er sådan i København, og det er klart, at selvfølgelig skal vi have en diskussion med Københavns Kommune. Det skal vi i øvrigt også have af andre grunde. Men vi skal have en diskussion med Københavns Kommune om deres satsning på kultur, og det skal vi have, fordi de ikke kan leve på, at der er en række statslige organisationer, der helt korrekt og fuldstændig fornuftigt, synes jeg, er placeret i Københavns Kommune. Det må ikke være en sovepude for dem, ligesom det ikke er en sovepude for Tårnby Kommune, som også kunne udnytte en masse af de faciliteter i København, men som alligevel er den kommune, der bruger allerflest penge på kultur i hele landet.
[114285] **Spørger**: I en artikel i Kristeligt Dagblad fra 2019 sagde Morten Messerschmidt, at man skulle kunne tage statsborgerskabet fra folk, der begår enhver form for strafbar forbrydelse. Det var et forslag, han kom med. Jeg vil bare gerne høre, om det er noget, Parti_F stadig væk mener, altså at det skal gælde alle former for strafbare forbrydelser, også koranafbrændinger? **Ordfører**: Jeg synes ikke, der er nogen form for lovbrud, hvor det ikke skal være Folketingets eller lovgivningsmagtens bemyndigelse egenhændigt at beslutte, om vi skal kunne tage statsborgerskabet fra mennesker for den slags lovbrud. Det er ikke ensbetydende med, at vi nødvendigvis skal gøre det. Der kan jo være bestemte typer af lovbrud, hvor man siger, at der er det nok ikke nødvendigvis fornuftigt. Men det ændrer ikke på, at det skal være Folketinget, der tager beslutningen, i forhold til hvilke former for lovbrud der skal føre til en fratagelse af dansk statsborgerskab. Sådan er det desværre ikke i dag på grund af netop statsborgerretskonventionen, som sætter dansk politik i en spændetrøje i forhold til rammerne for, hvem vi kan fratage dansk statsborgerskab. **Spørger**: Tak. Det bringer mig netop til at spørge Ordføreren: Mener Parti_F så nu, at koranafbrændinger og den form for forbrydelser, hvis Parti_F fik sin vilje og man afskaffede statsborgerretskonventionen, skal være forbrydelser, som man kan blive frataget statsborgerskabet for? Det synes jeg jo er en relevant samtale at have, altså hvad konsekvenserne af den her afstemning, vi skal have på et tidspunkt, kommer til at være, i forhold til hvad Parti_F mener. **Ordfører**: Nej. Det har jeg umiddelbart svært ved at forestille mig.
[108279] **Spørger**: Tak. Nu når Parti_J har så mange ønsker og er så skuffede over det, der i går blev aftalt om finansloven, kan jeg ikke forstå, hvorfor Parti_J ikke bare blev i lokalet og bragte nogle af de ønsker med sig ind til bordet. Jeg synes lidt, at det er let at stå og sige, at man er skuffet, og at man ville have haft det anderledes, og at det her ikke er godt nok osv. Men man kunne jo have valgt at blive og faktisk være med til at prioritere tingene og på den måde haft indflydelse. Det var bare en kommentar. Og så vil jeg sige, at netop de faglige udvalg jo er de mennesker, som vi har sagt der nu rent ud sagt skal gøre noget for at få skabt den her uddannelse på bedst mulig måde. Anerkender Parti_J ikke, at det jo faktisk er en fin model, vi har, hvor det er de faglige udvalg, som tager sig af det her? **Ordfører**: Vi anerkender fuldt ud, at det er de faglige udvalg, der kommer med en indstilling, og at det derefter er en politisk prioritering, om man vil frigive de nødvendige midler til at gennemføre det. I forhold til finansloven må vi jo bare erkende i Parti_J, at vi havde langt højere ambitioner på vegne af erhvervsuddannelserne, end regeringen havde, og det er jo så derfor, vi bl.a. ikke kunne se os selv som en del af en finanslovsaftale. **Spørger**: Ja, det var en gratis omgang – for at sige det direkte. Det er jo sådan, at der faktisk er spillet ind med et ønske om at få afsat nogle midler til det her. Så man har allerede sendt de her ønsker. Og det synes jeg jo så er den rigtige måde at gøre det på. Og det håber jeg også at Parti_J godt kan se, altså at det er en rigtig fin måde at gøre det på. Og ja, ministeren stod faktisk på talerstolen og talte også om, hvordan vi bekæmper madspild. Det var noget af det, som ordføreren efterspurgte. Men det var noget af det, der var i ministerens tale. **Spørger**: Jeg synes bare, det er vigtigt, at vi sådan får det afklaret. Det kunne være, vi skulle stille et udvalgsspørgsmål, sådan at man rent faktisk fra regeringens side kan udfolde, hvad det er, man præcis har besluttet, for jeg havde meget svært ved at finde det. Jeg kunne ikke finde det i de der finanslovsaftalepapirer, som der var lagt ud på Finansministeriets hjemmeside. Så det kunne bare være rart at finde ud af, hvad der præcis er aftalt, for det lyder, som om man internt i finanslovspartierne faktisk er lidt uenige om, hvad der er aftalt. Så jeg vil gerne oplyses.
[107432] **Spørger**: Tak for det. Parti_B har jo i hvert fald indtil for nylig været et landbrugsparti – jeg ved, at ordføreren har det skidt med, at jeg taler om Parti_B som landbrugsparti i datid – men faktum er jo, at nogle af de her stoffer finder vi også i vores fødevarer, og faktum er, at det jo ofte er sådan, at det er danske landmænd, som kommer til at betale regningen for, hvad der tidligere har været af forureninger i Danmark, på dansk jord, eller som er kommet ned med vores regnvand. Hvordan har ordføreren for Parti_B, altså Danmarks tidligere landbrugsparti, det med, at vi risikerer, at det er danske landmænd, der står med regningen, når danske fødevarer er belastede af de her stoffer i fremtiden, fordi man ikke har handlet i tide? **Ordfører**: Jeg forstår godt den sådan lille drillebemærkning om, at vi skulle være et tidligere landbrugsparti, men jeg kan da så kvittere positivt tilbage og sige, at jeg da var glad for det fantastisk gode samarbejde, som jeg synes vi også havde i forbindelse med tilblivelsen af landbrugsaftalen der i oktober 2021, med gode dialoger, som jeg jo da også fornemmer og oplever at vi simpelt hen viderefører. For nok er regeringen nu formet af tre partier, og det er godt i den nuværende situation, men der er også en forligskreds, og den er Parti_K jo også en del af. Så jeg ser da frem til, at begge partier, både Parti_B og Parti_K, også fremadrettet er gode danske landbrugspartier, som arbejder godt sammen om at sikre landmændene nogle gode vilkår, og derfor skal de jo selvfølgelig heller ikke bare stå tilbage med aben. **Spørger**: Det synes jeg jo er rigtig positivt. Og i bund og grund handler det her om, at vi ikke skal efterlade en regning i børneværelset, som handler om, at vores natur, vores miljø og vores fødevarer er ringere i fremtiden, end de kunne have været, hvis vi havde handlet i tide. Kunne Parti_B ikke nu, hvor man har valgt at gøre Mette Frederiksen til statsminister, bruge det dna, der trods alt er et eller andet sted i Parti_B – jeg ved, at det i hvert fald er i ordføreren – til om ikke andet af hensyn til dansk landbrug at sige: Vi er nødt til at sætte foden ned; vi er nødt til at handle nu, for ellers risikerer vi om 10-20 år, at det er danske landmænd, der står med regningen? **Spørger**: Jamen danskerne gjorde jo Mette Frederiksen til statsminister, og det har vi taget til efterretning i Parti_B. Og så har vi også spillet ind med at få så meget indflydelse som muligt, og det er jeg som Venstremand glad for. Derfor er jeg da også glad for, at vi med den position netop også kan være med til at sikre, tror jeg da på og kan vi forhåbentlig bevise, landbruget den bedste vej frem i fremtiden, sådan at vi stadig væk også fortsat kan sikre forbrugerne de bedste kvalitetsfødevareprodukter. Det er jo lige præcis også derfor, at jeg da er glad for, at vi så også som regeringsparti er med til at få sendt det her til EU, sådan at EU kan komme i gang med at få tilvejebragt et godt og stærkt beslutningsgrundlag, som vi også kan tage stilling til her. Så det er en fordel for os, og det er også en fordel for landmændene. Så i sidste ende er det faktisk en fordel for dansk landbrug, at Parti_B er med i regeringen.
[112258] **Spørger**: Tak til ordføreren for det gode samarbejde, og tak for en fantastisk tale. Jeg synes, det var modigt og dejligt og ærligt at høre ordføreren tale om de her ting. Jeg synes, det er vigtigt at sige som repræsentant for Grønland, at vi har forskellige politiske holdninger hjemme i Grønland, som man også har det i Danmark. IA fører politik baseret på fakta, ikke på konspirationsteorier og på myter. Jeg ved godt, at der er nogle andre partier hjemme i Grønland, der ønsker sådan en pengestrømsanalyse for ligesom at se, hvor meget Danmark får ud af Grønland, men jeg synes, det er vigtigt, at vi har den her debat omkring Arktis og rigsfællesskabet på et så realistisk grundlag som overhovedet muligt. Ordføreren taler om at sikre Grønland et større udenrigs- og sikkerhedspolitisk handlerum, hvilket er rigtig positivt, for det er jo noget af det, vi ønsker hjemme i Grønland. Hvordan kunne man forestille sig at det skulle foregå i et godt fællesskab mellem Grønland og Danmark? **Ordfører**: Det handler om, at vi fundamentalt skal gribe alle udenrigspolitiske anliggender, der har tilknytning til Arktis, an på en ny måde. Det skal ikke mere være noget med, at man har orienteret Grønland, at man har orienteret Færøerne; det skal ikke længere være noget med, at man, efter at nogle møder har været afholdt, fortæller resultatet af dem. Ved alle forhandlinger, alle møder, der omhandler Arktis, skal Grønland og Færøerne være med helt inde ved bordet. Det skal ikke oversættes, det skal ikke fortolkes, det skal ikke videreformidles af Danmark. Grønland og Færøernes repræsentanter skal i alle de sammenhænge, hvor det overhovedet kan lade sig gøre, være tilstede selv og høre argumenterne fra amerikanerne eller høre, hvad det er, der sker i det nordiske samarbejde, så man i alle sammenhænge som udgangspunkt bare er med om sine egne forhold. **Spørger**: Tak til ordføreren. Man kan sige, at viden måske også er ret centralt i forhold til det, som ordføreren er inde på, altså at man har lige adgang til viden om sig selv for at kunne træffe nogle beslutninger på et oplyst grundlag. Noget andet, som IA og SF har samarbejdet om, er at sikre, at vores kollegaer herinde får noget mere viden om Grønlands kultur, historie og sprog, og det synes jeg sådan set er et godt eksempel på, hvordan man også sådan i dagligdagen kan være med til at sikre, at mange ordførere, som ikke nødvendigvis har været i Grønland, får et større kendskab til Grønland. **Ordfører**: Ja, det er på høje tid, at vi gør en mere organiseret indsats for at løfte niveauet, ikke kun blandt Folketingets medlemmer, men også blandt partiansatte og andre, der er engageret i dansk politik. Det er jo simpelt hen beskæmmende, hvor lidt man faktisk ved om dagligdagen i Grønland og på Færøerne. Det mindste, vi kan gøre, er da at prøve at opkvalificere os selv herinde; men jeg tror også i forhold til Spørgeren' tidligere spørgsmål, at det er nødvendigt at gøre noget ved uvidenheden i den danske befolkning, for den overtrumfes kun af, at det, som man så ved, ofte er forkert og fyldt med fordomme. Der er en stor opgave foran os.
[93455] **Spørger**: Tak for det. Ministeren sagde før, at det ville koste ca. 1,8 mia. kr., hvis man ikke havde den her strafrabat, og nu siger ordføreren så, at man risikerer at skulle sidde i fængsel i flere hundrede år, hvis ikke man har den her strafrabat. Men hvis man har begået kriminalitet i enten så omfangsrig en grad eller så grov en grad med færre forseelser, at man ender med at risikere flere hundrede års fængsel, så skulle man måske lade være. Kan ordføreren og Parti_A ikke se, at der, når man taler om så store beløb i kroner og øre eller nævner flere hundrede år og amerikanske tilstande, jo så er enormt langt fra der, hvor vi er i dag, og så til det, man ville blive dømt for, hvis man rent faktisk fik den reelle straf for hver enkelt forseelse? **Ordfører**: Jo, det kan jeg sagtens se, og så kunne vi indføre dødsstraf, og så kunne man måske spare nogle penge i den sidste del af den tid, folk så skulle sidde og optage en plads i fængslet, og spare nogle penge på den måde. Altså, man kan godt lave de der regnestykker, og de kan selvfølgelig være meget sjove og interessante, men det ændrer jo bare ikke ved det principielle i den her sag, og det har jeg så forsøgt at redegøre for. **Spørger**: Man behøver ikke gå så vidt som at indføre dødsstraf. Man kunne jo f.eks. starte med at smide dem, som er udenlandske statsborgere, ud af landet, i stedet for konsekvent at lade internationale konventioner beskytte gerningsmænd og forbrydere og ikke ofre. Når vi ved, at en relativt stor andel af de udenlandske forbrydere, som årligt dømmes for eksempelvis voldtægt, ikke engang får en udvisning – de får bare en advarsel – så er der da noget galt i vores system. Jeg ved godt, at det ikke har med strafrabatten at gøre, men i sagen, som bliver nævnt her tidligere, er voldtægten jo bare én blandt flere hundrede forseelser blandt de her to udenlandske forbrydere. **Ordfører**: Jo jo, men det er jo så én diskussion, men en anden diskussion er, om en ung mand, der røver fem tankstationer, så skal idømmes en fængselsstraf på 15 år. Altså, det er jo et eksempel på, hvordan vi vil indrette vores retssamfund, og det er en helt fair og legitim diskussion. Jeg er bare mere tilhænger af den danske model end den amerikanske model.
[113594] **Ordfører**: Tak, formand. I 2016 tog jeg 3 måneder på selvbetalt studieorlov i Schweiz for bl.a. at se nærmere på brugen af folkeafstemninger. Da jeg vendte hjem, fremsatte jeg på Parti_Fs vegne det første af en række beslutningsforslag om folkeafstemninger i kommunerne. Det førte i 2018 til lov om bindende kommunale afstemninger. Nogle år senere efter endnu et beslutningsforslag fra Parti_F om borgerdrevne folkeafstemninger aftalte vi med daværende indenrigsminister Kaare Dybvad Bek at få udarbejdet en rapport om borgerdrevne folkeafstemninger. Analyseinstituttet VIVE har for nylig afleveret rapporten, og jeg vil gerne rose VIVE og forfatterne for et særdeles grundigt arbejde. Det er et godt udgangspunkt for Folketinget til at drøfte, hvorvidt vi bør indføre muligheden for borgerdrevne folkeafstemninger. Derfor har Parti_F indkaldt til denne forespørgselsdebat. Det er vigtigt for os, at vi grundigt diskuterer fordele og ulemper ved borgerdrevne folkeafstemninger, helst på et oplyst grundlag. I Parti_F er holdningen meget klar: Vi er for. Vi mener, at disse vil være et fortrinligt supplement til vores repræsentative folkestyre, især fordi erfaringerne er så gode i andre lande. Jeg ser frem til debatten med mine ærede kollegaer. Tak. **Minister**: Tak for ordet, og tak til Parti_F for at rejse forespørgslen. Jeg ser frem til en god debat, om end jeg synes, at Parti_Fs afskedssalut i den foregående debat, i hvert fald til undertegnede, var udtryk for en noget nedladende attitude – men nyt forslag, ny debat, ny start. Måske kan vi endda få et smil frem i debatten her i dag. Jeg er grundlæggende ikke i tvivl om, at vi alle sammen som folketingspolitikere, hvoraf mange også har en fortid som kommunale og regionale politikere, er optaget af, at det lokale demokrati i vores kommuner skal have de bedste forudsætninger for at gro og blive endnu stærkere. Derfor synes jeg også, det er vigtigt, at vi har de her drøftelser med hinanden om, om vi fra centralt hold bør foretage forskellige former for justeringer, der kan være med til at understøtte det lokale demokrati. Jeg bliver spurgt til, hvilke initiativer regeringen vil tage for at indføre borgerdrevne kommunale folkeafstemninger med udgangspunkt i VIVE's rapport herom fra 2023. Det spørgsmål har jeg som bekendt allerede besvaret i det brev, som jeg oversendte til Indenrigsudvalget og indenrigsordførerne, i forbindelse med at vi offentliggjorde rapporten, og derfor håber jeg ikke – også bare for at udløse spændingen – at mit svar sådan for alvor kommer bag på ordførerne eller spørgerne her i dag. VIVE offentliggjorde i oktober måned sin rapport om borgerdrevne kommunale folkeafstemninger. Rapporten blev, som ordføreren for forespørgerne også redegjorde for i sin begrundelse for forespørgslen her, bestilt af det daværende Indenrigs- og Boligministerium i 2022 i forlængelse af Folketingets debat og behandling af beslutningsforslag nr. B 48 om borgernes adgang til at forlange bindende kommunale folkeafstemninger. Hensigten var at få et godt og solidt fagligt grundlag at stå på i de videre drøftelser af spørgsmålet, og VIVE kommer ikke i rapporten med anbefalinger vedrørende den politiske diskussion for eller imod indførelsen af borgerdrevne kommunale folkeafstemninger, for den del er selvsagt og netop en politisk diskussion. Til gengæld bidrager rapporten helt som aftalt og ønsket med en række betragtninger, som der er solidt forskningsbaseret vidensgrundlag for, og som bl.a. også inddrager de forskellige udenlandske erfaringer på området. Når regeringen ikke vil tage initiativ til at indføre borgerdrevne kommunale folkeafstemninger i Danmark, skyldes det grundlæggende, at vi fra regeringens side lægger vægt på, at kommunerne jo allerede i dag har en meget stor værktøjskasse i forhold til muligheder for at styrke borgernes aktive deltagelse i lokaldemokratiet. Om vi er gode nok til at gøre det alle steder i alle landets kommuner, er en helt anden diskussion, men mulighederne og værktøjskassen har man lokalt. Kommunalbestyrelserne har allerede i dag mulighed for at afholde eksempelvis bindende eller vejledende kommunale folkeafstemninger om spørgsmål, som de ønsker borgernes stillingtagen til, hvad end det måtte vedrøre spørgsmålet om at nedlægge en skole, oprette et plejehjem eller noget helt tredje, for den sags skyld. Men kommunerne har jo også en række andre muligheder i forhold til at inddrage borgerne på området ved brug af eksempelvis borgerforslag, borgermøder, borgerpaneler, høringer over større sager i kommunen og en lang række andre tiltag. Og det er min oplevelse som indenrigsminister, at man ude i kommunerne gør rigtig meget rigtig mange steder i forhold til at inddrage borgerne i lokaldemokratiet. Men jeg oplever også, at det gøres meget, meget forskelligt, når man kigger ud over det kommunale danmarkskort, og dermed er det jo også sådan, at man gør det på forskellige måder, ud fra hvad man lokalt synes giver bedst mening. Det er nok ikke den samme form for borgerinddragelse, der nødvendigvis giver mening i Københavns Kommune, kontra hvad man vil mene giver bedst mening i Frederikshavn Kommune eller et helt tredje sted. Og det synes vi virkeligheden også i regeringen er vigtigt at holde fast i, altså at der er en mangfoldighed i forhold til de muligheder, man også har for at lave kommunal eller lokal borgerinddragelse. Så er der jo heller ikke noget i vejen for, at en kommunalbestyrelse i dag inden for de regler, der gælder om bindende kommunale folkeafstemninger, politisk også kan vælge at forpligte sig til at lave sådanne folkeafstemninger på borgerinitiativ. Det er der intet til hinder for. Det vigtige for regeringen er bare, at initiativet til en folkeafstemning fortsat ligger hos kommunalbestyrelsen. Når det er sagt, mener vi heller ikke, at fordelene ved borgerdrevne kommunale folkeafstemninger på den måde, som det er skitseret i forespørgslen her i dag, opvejer de potentielle ulemper. VIVE opstiller en lang række argumenter, ikke kun imod, men også for, i forhold til erfaringer fra andre steder. Men noget af det, man bl.a. kan udlede fra VIVE's rapport, er jo, at indførelsen af borgerdrevne kommunale folkeafstemninger kan påvirke både størrelsen af de offentlige budgetter og prioriteringen inden for disse. VIVE konkluderer også, at borgerdrevne kommunale folkeafstemninger kan føre til en lavere valgdeltagelse ved almindelige valg, hvis der er mange løbende afstemninger, og derfor kan jeg sådan set også godt have en bekymring, i forhold til om en indførelse af den slags folkeafstemninger vil kunne føre til en lavere valgdeltagelse ved landsdækkende valg i Danmark, sådan som man har set det i Schweiz. Vi har sammenlignet med andre lande en meget høj og stabil valgdeltagelse i Danmark. Det er en valgdeltagelse, som vi skal værne om og også meget gerne diskutere hvordan vi kan højne. Til sidst vil jeg bare nævne en enkelt, men ikke desto mindre vigtig pointe fra VIVE's rapport, og det er borgernes syn på lokaldemokratiet i de danske kommuner, i forhold til at det rent faktisk ikke har ændret sig markant de sidste 20 år. For at bruge VIVE's egen formulering er der med andre ord ikke grund til at være mere bekymret for det lokale demokrati i dag, end der var for 20 år siden. Det skal ikke ses som værende udtryk for, at vi ikke som Folketing og som politikere skal interessere os for, hvordan vi kan højne lokaldemokratiet og sikre, at der er gode rammer for, at man kan lave den lokale borgerinddragelse på forskellige måder, eksempelvis i forhold til lokale folkeafstemninger. Der synes vi, at der allerede er en lang række af muligheder i værktøjskassen i kommunerne i dag, som man kan gøre brug af, og vi synes, det er afgørende, at det fortsat er på initiativ af og med ansvar hos de respektive folkevalgte i kommunalbestyrelserne i kommunerne at tage spørgsmålene og diskussionerne i forhold til anvendelsen af de forskellige former for inddragelse. Tak for ordet. **Spørger**: Tak for en god tale. Hvis jeg må prøve at udfordre ministeren en lille smule, vil jeg bede ministeren om at fremhæve ét positivt aspekt ved borgerdrevne folkeafstemninger i kommunerne, altså hvor borgerne af egen drift får lov til at sætte en politisk sag på dagsordenen, som byrådet af den ene eller anden årsag ikke har haft blik for eller ikke har villet løfte. Hvad kunne være en positiv grund til at indføre sådan noget? **Minister**: Jamen et positivt aspekt af, at man indførte borgerdrevne kommunale folkeafstemninger, kunne være i forhold til en diskussion om effekten på borgernes generelle politiske interesse og måske også viden om forskellige lokale spørgsmål. Det er også derfor, jeg håber, at ordføreren ser min tale som udtryk for, at det ikke er sådan, at vi fra regeringens side er fuldstændig blinde, i relation til at der er nogle gode og dårlige argumenter for, at man skal indføre det. Mit væsentligste argument er blot, at jeg synes, at man lidt overser den værktøjskasse, som kommunerne så at sige allerede har i sin hule hånd og kan gøre brug af. Men det skal også ses ud fra en lokal kontekst om, hvad man synes bedst giver mening i den lokale, kommunale kontekst, alt afhængigt af hvor man befinder sig i landet.
[102963] **Ordfører**: Tak for det, og tak for opbakningen til mine kollegaer, som er medforslagsstillere på forslaget. Der er jo så nogle af Folketingets partier, vi må vente lidt i spænding på, i forhold til hvad de officielt melder ud, men det ser jeg sådan set frem til med forventning. Lad mig starte med at slå fast, at ATP er uhyre, uhyre vigtig for det danske pensionssystem. Det har været en utrolig vigtig brik i at sikre, at alle danskere får adgang til en supplerende pension og ikke er afhængige af folkepension alene. Det er indgroet i det danske pensionssystem, og vi har ad flere omgange udbygget ATP, så vi sikrer, at nu også personer uden for arbejdsmarkedet indbetaler til ATP, så de også har muligheder for at få ATP, når de når folkepensionsalderen. Og det skal heller ikke skorte på roserne i forhold til den historiske indsats, som ATP har gjort, for at forvalte vores alle sammens pensionsmidler. Det er sådan set det, vi er optagede af, og det, der måske lige fortjener lidt ekstra ord med på vejen i forhold til årsagen til, at vi har fremsat beslutningsforslaget. Det starter ganske rigtigt tilbage i 2020, hvor ATP offentliggjorde, at de ville lave en Private Equity Partners-fond, med nummer VII, som ikke alene skulle forvalte ATP's midler, men også skulle være åben for, at andre kunne investere penge heri. Det havde vi ikke set før fra ATP's side. Derfor blev der rejst en diskussion omkring det konkurrencemæssige i det her og det statsstøttemæssige i det. Jeg tror, at det var Gorrissen Federspiel, der udarbejdede et ret grundigt juridisk notat, som understregede nogle udfordringer og problemer. Jeg ved godt, at regeringen så har haft Kammeradvokaten til at give et modsvar. Jeg tror, at den juridiske diskussion nok ikke er afsluttet endnu, og jeg forstår egentlig ikke, hvorfor vi skal risikere at løbe ind i en sag om brud på statsstøttereglerne. For en ting er, at ATP efter vores opfattelse bevæger sig på kanten af de konkurrenceretlige og de statsstøtteretlige regler. Jeg må sige, at så takker jeg for stor ærlighed fra SF's ordfører, Spørgeren, som jo mente, at det var et stort problem, at Danske Bank og Nordea fyldte meget på det danske pensionsmarked. Så for ham var det vigtigt, at ATP skulle konkurrere på lige vilkår med dem. Det synes jeg egentlig var ærlig snak, og jeg vil bare sige, at det altså ikke er min opfattelse, at ATP skal agere kapitalforvalter i konkurrence med Danske Bank, Nordea eller alle mulige andre kapitalforvaltere eller pengeinstitutter. Det var måske en indrømmelse, der var til at tage og føle på. For det er sådan set det, bekymringen går på. Jeg vil egentlig også i forhold til det her med konkurrence bare lige henlede opmærksomheden, særlig måske hos Parti_A, på, at vi tilbage i 2018 faktisk indgik en aftale om fair og lige konkurrence mellem offentlige og private aktører. Så det er jo ikke noget, der er ukendt for Parti_A at være optaget af, altså at der sikres en rimelighed, i forhold til hvordan offentlige og private aktører agerer. I min optik er der i hvert fald et langt stykke vej fra den aftaletekst og så til den situation, vi står i i dag. Der er det konkurrencemæssige, men jeg mener også, at der er det principielle i forhold til offentligt opgavetyveri. Altså, når der findes et velfungerende privat marked, er det så rimeligt, at en offentlig institution skal agere i direkte konkurrence med private? Det har jeg det ganske svært med, altså at når der findes private aktører, så skal det offentlige agere. For der vil altid være den risiko for, om man nu får gjort det på en rimelig måde. Er det rimeligt, hvis et offentligt køkken i weekenderne skal levere catering på lige vilkår med private selskaber, eller at en vej og park-afdeling også skal have mulighed for at byde på private opgaver? Der mener jeg, at virkeligheden har vist, at der er en række udfordringer. Som sagt lavede vi en aftale om det tilbage i 2018, og den mener vi fra Parti_Bs side sådan set var ganske, ganske fornuftig. Så vi er selvfølgelig spændt på den endelige tilbagemelding fra nogle af de partier, der ikke har været til stede i Folketingssalen i dag, for vi mener, at det er væsentligt at fastholde en grundpille som ATP i det danske pensionssystem, men vi mener også, at det er vigtigt at sige, at ATP har en opgave i at varetage danske pensionsopspareres midler på den bedst tænkelige måde. Men vi har altså svært ved at se logikken i, at ATP samtidig skal agere som en privat kapitalforvalter og agere med private virksomheder om at tilvejebringe kapital, når ATP jo har den fordel, at der hver eneste måned kommer penge i kassen, som er lovbestemte og aftalebestemte, og som er med til at sikre, at danskernes pension vokser hvert eneste år. Derfor har vi som sagt det her forslag om at sige: Lad os nu sikre, at ATP fortsætter med det, de er gode til, men ATP skal ikke bedrive konkurrencevirksomhed i forhold til private aktører, som i forvejen løser den opgave. Jeg glæder mig til at arbejde videre med forslaget under udvalgsarbejdet, og så må vi se, hvordan vi ender med at håndtere det. Men det vil udvalgsarbejdet jo selvfølgelig afspejle. **Spørger**: Jeg vil gerne spørge Ordføreren, om Parti_B mener, at der i dag er den her sunde konkurrence på kapitalmarkedet, der så åbenlyst domineres af nogle få store aktører. **Ordfører**: Nu bliver jeg faktisk lidt i tvivl om, om det er det danske marked, Spørgeren er optaget af, eller om det er sådan helt generelt. Hvis det er sådan helt generelt og man kigger på et globalt marked for kapitalforvaltning, vil jeg sige, at der er en benhård konkurrence. Der er kamp om at gøre sig til for at tiltrække investeringer og dermed få lov til at forvalte dem. Der er selvfølgelig også en benhård konkurrence om at levere det bedste afkast, for det er alle investorer jo af gode grunde interesserede i. Det er også derfor, at det konkurrencemæssigt har en betydning, hvis ATP skal agere i konkurrence med fuldstændig private aktører, som ikke har adgang til kapital, som løbende kommer ind hver eneste måned, og som er lovbunden. Derimod skal en privat kapitalforvalter hver eneste dag gå ud og overbevise investorer om, at man er dygtig nok og kan levere en ordentlig forrentning – og dermed kan tiltrække investorernes penge. **Spørger**: Jeg synes egentlig, at uanset om man når frem til, at der faktisk ikke er nok konkurrence, og at det så vil være godt at få en spiller mere på banen, eller om man siger, at der faktisk er god konkurrence, og derfor skal de selv konkurrere på de vilkår, er spørgsmålet til Ordføreren faktisk – hvis vi kan blive enige om, at det her vil give mulighed for, at pensionsopsparerne får en bedre forrentning af deres penge – hvad der så er vigtigst: Er det den der ideologi, eller at vi får flere penge til vores pensionister? **Spørger**: Jeg bliver sådan lidt bekymret, når Ordføreren grundlæggende tager en diskussion om konkurrencesituationen og Ordføreren så, som jeg må forstå spørgsmålet, mener, at et eventuelt konkurrenceproblem skal løses, ved at ATP begynder at agere på et fuldt privat marked. Der er vi nok grundlæggende politisk uenige om, om det er en offentlig aktørs rolle at øge konkurrencen ved at være markedsaktør, eller om det måtte være almindelige konkurrenceretlige regler, vi skulle diskutere. Men jeg hører det klart, som at Ordføreren siger, at Ordføreren synes, det er fint, at ATP er i konkurrence med private kapitalforvaltere. Det er helt fair. Det har vi så bare en politisk uenighed om, og vi har også en relativt forskellig opfattelse af, hvordan det forholder sig til statsstøtteregler og konkurrenceret.
[119156] **Spørger**: Tak. Nu snakker vi jo rigtig meget om samtykket, som kan være svært at forstå, og derfor vil jeg gerne høre Moderaternes retsordfører, om han synes, der foreligger samtykke, hvis situationen er, at man siger nej, det her skal man ikke, hvis man samler benene og ligesom signalerer og siger, at det her vil man ikke, hvis man sover med tøjet på og vender siden til? Det kan godt være, at man er gået med hjem, men mener Moderaternes ordfører, at det så signalerer samtykke, når man foretager de her, hvad kan man sige, handlinger, altså samler bindende, vender siden til, beholder tøjet på, sover med alt sit tøj på eller siger: nej, vi skal ikke det her? Foreligger der samtykke der? **Ordfører**: Det er et godt spørgsmål, som Spørgeren stiller mig, og jeg vil sige, at jeg både er advokat og retsordfører, men i dag er jeg retsordfører. Jeg vil ikke sådan konkret gå ind og sige, om jeg vurderer juridisk, at der er et samtykke på baggrund af det hændelsesforløb, du kommer med her. Jeg mener også, det må være op til en dommer i en eventuel konkret sag at skulle tage stilling til det, altså om der er samtykke eller ej. **Spørger**: Umiddelbart virker det ikke på mig, som om der er et aktivt samtykke i de her sager, og de udgør faktisk 60 pct. ifølge en undersøgelse, som Københavns Politi har lavet. De siger, at der er behov for mere oplysning omkring det her. Jeg synes jo, at det handler lidt om, at man måske ikke forstår, hvordan en afvisning er, og så maser man på. Og så ved vi jo godt, at i 75 pct. af sagerne fryser offeret og kan ikke rigtig gøre modstand eller sige fra, og så har vi balladen. Så det handler vel i virkeligheden om uddannelse af, hvad kan man sige, både ham og hende i selve samtykkeloven. Jeg synes i hvert fald, at det er meget tankevækkende, at det udgør 60 pct. af sagerne. Tak. **Spørger**: Jeg hører ikke rigtig et spørgsmål, men en kommentar fra Ordføreren. Men jeg synes også, at hvis det, du har beskrevet her, fylder så meget, så er det ret skræmmende.
[99492] **Spørger**: Jeg kredser lidt om det samme. Nu er det lidt usikkert, hvad det her forslag kommer til at gå ud på, og det er vist kun en tanke, men så er det jo også på tide at advare mod, hvad der kan ske. Jeg forstår egentlig godt tanken om det der med, at hvis man endelig vil sætte beløbsgrænsen ned og gerne vil åbne for mere udenlandsk arbejdskraft – det vil vi ikke i Parti_F – så siger man: Okay, Nordafrika og Mellemøsten. Men det er jo ikke gjort med det, for det, som Ordføreren siger, er jo rigtigt. Der er altså ca. 200 millioner i Indien, og dem vil man godt åbne for. I Malaysia er der 20 millioner muslimer. Der er 10 millioner i De Forenede Arabiske Emirater. Bare i USA er der 3,5 millioner. Altså, vi kan blive ved; der er masser af muslimer rundtomkring i de lande, som Parti_K så vil åbne for. Det skal man bare lige skrive sig bag øret. Og så tror jeg i øvrigt heller ikke, at det overhovedet kan lade sig gøre at lukke for nogle lande og åbne for andre lande – det er så en anden snak. Men netop fordi jeg kan se på Berlingske, at det er et forslag, man måske har på bedding og ikke er helt enige om i den blok, ser det ud som om, så vil jeg bare advare og sige: punkt 1, at det ikke kan lade sig gøre, og punkt 2, at der er masser af muslimer, der vil strømme ind uanset hvad, selv om man prøver at lukke for Nordafrika og Mellemøsten. **Ordfører**: Det er jo helt korrekt, at når vi får udenlandsk eller international arbejdskraft – uanset om vi får den fra EU, om vi får den fra Norden, eller om vi får den ude fra verden – kan der komme folk hertil, som er muslimer. Det kan der også fra Sverige, og det kan der også fra Frankrig. Vi har nogle europæiske lande, som desværre har udviklet sig i en retning, hvor islam fylder mere og mere, og det er jo problematisk. Det ændrer dog ikke ved, at vi for det første har fravalgt de muslimske lande. Vi kan så fra de øvrige borgerlige partier sige, at der er en positivliste, hvor man har tilvalgt nogle lande, som man gerne vil vælge til. For os i Parti_K har det været meget afgørende, at vi har fravalgt de lande, som vi har store problemer med. For det andet er der jo en grænse for, hvor mange mennesker der kan komme hertil, i det forslag, vi har lagt frem. Og det er der jo netop, for at vi ikke skal ændre os markant som land. Vi siger, at vi sørger for, at der kommer et begrænset antal, som svarer til det, som virksomhederne har brug for af arbejdskraft. Det er kun, når der er mangel på arbejdskraft, og det er i øvrigt også med en beløbsgrænse, som svarer til 30.000 kr. om måneden, man skal tjene for overhovedet at kunne komme i betragtning. **Spørger**: Jo, men jeg siger det bare i god tid, inden man måske præsenterer forslaget, for der er ingen grund til at komme med det, hvis det er ud fra det princip, at man prøver at lukke for de mere eller mindre rene lande – det er de jo ikke, men alligevel – Nordafrika og Mellemøsten. Jeg må bare sige, at i Bosnien-Hercegovina er 51 pct. af befolkningen muslimer. Altså, jeg siger det bare, hvis ikke man er klar over det – der er muslimer alle steder – hvis det er det, man vil lukke for, og det så ud, som om det var det, som Parti_K og Pernille Vermund i Berlingske ønskede. **Ordfører**: Det, vi ønsker, er for det første at sikre, at den økonomiske vækst og velstand, vi har i Danmark, også er der fremover. For os er værdipolitik også et spørgsmål om, at vi også i fremtiden er et velstående land, at vores børn og børnebørn vokser op med samme muligheder, som vi har, og at vi har en økonomi, der kan bære en velfærdssektor, hvor der hele tiden bliver bedre muligheder for behandling osv. Forudsætningen for det er jo, at vores danske virksomheder kan løbe rundt, og at de kan få arbejdskraft. Så siger vi så, at hvis de skal have arbejdskraft, skal de selvfølgelig have arbejdskraft på nogle vilkår, som gør, at det er muligt for dem at tiltrække arbejdskraften, men vi skal også sørge for, at de mennesker, der kommer hertil, er mennesker, som ikke ødelægger vores kultur og sammenhængskraft. Og det er jo derfor, vi har sagt, at vi godt kan lægge nogle flere lande til den her gruppe af investeringslande, som VLAK-regeringen fremlagde i sin tid, men det skal ikke være MENAPT-landene.
[108351] **Spørger**: Tak for det. Jeg blev helt nysgerrig efter den seneste besvarelse omkring andre ordføreres taler. Er Det Parti_D Folkepartis ordfører enig med Parti_As ordfører i, at integrationen går begge veje? **Ordfører**: Jeg tror, at jeg lige skal have uddybet det spørgsmål. **Spørger**: Den socialdemokratiske ordfører stod på Folketingets talerstol for lidt siden og sagde, at integrationen var et ansvar, der gik begge veje, måtte man forstå. Og for mig er det nye toner – eller det ved jeg ikke, for det er jo i virkeligheden gamle toner, som Parti_A slår an; det var noget, man kendte Parti_A for i 1990'erne eller 00'erne. Efter at ordføreren havde behov for at tage andre ordførere før hende i forsvar, vil jeg da bare lige høre, om Parti_D er enig med den socialdemokratiske ordfører i, at integration er et ansvar, der går begge veje – eller om man mener, at individet har ansvaret for integrationen selv. **Ordfører**: Jeg tænker, at det er rigtig godt, når man bor i et lokalsamfund, at man har et tilhørsforhold til lokalsamfundet, og det kan man bl.a. have ved at engagere sig politisk.
[109885] **Spørger**: Tak for det. Hvis man ikke ser noget problem i den måde, som Facebook eller Meta administrerer ytringsfrihed på, må det vel have den naturlige konsekvens, at man heller ikke ønsker, hvad skal man sige, en større åbning i forhold til de bestemmelser, der er i straffeloven, som jo begrænser ytringsfriheden, hvor der er, må man sige, meget klar forskel på det, som er Metas grænser, Facebooks grænser, og det, der er et flertal i Folketingets begrænsninger. Så jeg skal bare lige vide, om Parti_H opgiver nogle af de synspunkter, man traditionelt har haft, hvor man jo bl.a. sammen med Parti_F har været med til at bekæmpe § 266 b eksempelvis. **Ordfører**: Parti_H er for ytringsfrihed og begrænset censur – det siger sig selv. Men det her er en privat organisation, der har nogle regler, der gælder for den her private organisation. **Spørger**: Jo, men i alle andre tilfælde har vi masser af lovgivning, der stiller en masse krav til de private virksomheder, der ønsker at operere i Danmark. Det er jo ikke noget nyt; det er jo det, 179 medlemmer herinde lovgiver for hver dag – det er jo, hvordan vi ønsker at private virksomheder skal have lov til at kunne leve deres liv og ligesom være en del af det danske fællesskab. Så det ser jeg egentlig ikke som noget principielt brud. Men vil ordføreren give mig ret i, at Parti_H jo med den her ordførertale siger meget klart, at der ligesom er to regelsæt, der gælder – der er det, som straffeloven dækker, og så er der det, som Facebook selv som virksomhed sætter op? Og der er jo meget lang vej imellem dem. Kan man ikke se, at det er ret paradoksalt? **Ordfører**: Nej, det kan jeg sådan set ikke. Og jeg kan jo vende tilbage til det eksempel, jeg startede med. Man kan tage det fysiske forsamlingshus, hvor man også kan blive bortvist – hvor man også kan få at vide, at man ikke efterlever de ordens- og husregler, der gør sig gældende, og derfor kan blive bortvist. Det er jo også et brud på ytringsfriheden, men hvis ikke man efterlever de regler, der er, kan man godt blive smidt ud af forsamlingshuset – det fysiske såvel som det digitale.
[113509] **Spørger**: Tak for det, og jeg siger da tak for talen til ordføreren, men jeg tror også, at den prognose, som kom her tidligere i dag fra SF's ordfører, om, at der ville være nogle spørgsmål, kommer til at holde stik. For det er klart, at det er dybt overraskende, at SF kan gå med til, at en sag som den her skal køre for lukkede døre, i og med at vi jo iblandt partierne, der står bag det her beslutningsforslag, var enige om, at det, der skulle foregå, netop skulle være i så stor åbenhed som overhovedet muligt. Så hvordan kan SF i virkeligheden acceptere og blåstemple, at den her ekstremt vigtige sag, som mange danskere interesserer sig for og gerne vil have foregår i det åbne, nu bliver fuldstændig lukket i den her kommission? **Ordfører**: I SF er vi også optaget af åbenhed. Jeg tror også bare, at vi jo for det første accepterer, at der er nogle ting, som tjenesterne ikke kan lægge frem, og det sætter sine begrænsninger for den form for undersøgelser. Men for det andet synes jeg også, at Spørgeren snakker, som om det kommissorium, som vi har lagt frem i fællesskab, bare sådan uden videre ville blive vedtaget. Det er jo ikke tilfældet. Vi har tidligere prøvet at få lavet en undersøgelse af Samsamsagen. Regeringen har jo også modvirket, at det kom til at ske. Og det her kommissorium kommer til at lide en ligeså krank skæbne, for regeringen har sit flertal på plads, og det må man jo bare vide med sig selv. Der har vi i SF sagt: Skal vi gå ind i det her og prøve at se, om vi kan få noget ud af det? Jeg mener helt ærligt, vi har stillet nogle ublu krav i forhold til Samsamsagen og en styrkelse af tilsynet, og jeg er overrasket over, at vi har fået det. Men det er klart, at det er ret vigtigt, og vi får jo også en undersøgelse af FE-sagen. **Spørger**: Jeg ved ikke, om det er forbigået fru Karina Lorentzen Dehnhardts kendskab til, hvad der foregår, at regeringen er håbløst upopulær, og at regeringen mister det ene mandat efter det andet, så det er lige tæt på, at der kan blive flertal for en reel undersøgelse af det her i åbenhed. Der kan også lige pludselig komme en ny situation politisk, hvor der bliver folketingsvalg, og hvor man så kan benytte sig af det flertal, der i givet fald måtte være for en undersøgelse. Det er derfor, jeg siger: Hvorfor vil man købe katten i sækken? Altså hvorfor vil man acceptere, at det her bliver lukket? Det kan jeg simpelt hen ikke forstå. **Ordfører**: Men prøv nu at høre her. SF kommer jo altid til at følge SF's politiske interesser. Det her kommissorium bliver ikke vedtaget, og ergo har vi valgt at bruge vores mandater på at se, om vi kunne presse regeringen til noget. Det er så lykkedes i en hidtil uhørt grad, synes jeg, og det er jeg rigtig glad for. Og jeg er meget tilfreds med den samlede pakke, som jo også inkluderer Samsam og tilsynet, som har været vores to allervigtigste krav.
[84324] **Spørger**: Jeg hørte ministeren sige, at biomassen ikke måtte blive udfaset på den måde, at vi så holdt fast i gas og kul. For et stykke tid siden havde vi en høring i Landstingssalen om biomasse og midler i det hele taget til energi, hvor der deltog en del eksperter, og hvor det blev gjort klart af bl.a. en amerikansk repræsentant, at biomassen har et langt større CO 2 -udslip, end naturgassen har. Vi har lige i øjeblikket meget, meget travlt med at få udfaset naturgassen inden 2025. For mig er det lidt forunderligt, når vi ved og får mere og mere at vide om, at biomassen CO 2 -mæssigt er langt værre end naturgassen. Så vil jeg bare spørge ministeren: Hvorfor har vi så travlt med at få udfaset naturgassen, når vi har en biomasse, som har et større udslip på den samme energimængde? **Minister**: Det er, fordi vi skal af med begge dele. Det er, fordi vi er på vej mod et CO 2 -neutralt samfund, hvor vi ikke skal brænde fossile brændstoffer af. Og det gælder også, selv hvis man kunne finde et teoretisk eksempel, hvor biomasse faktisk var bedre end gas. Det ville man sikkert kunne, selv om det selvfølgelig ikke ville gælde alle former for biomasse, men nogle – det giver sig selv. Selv med det scenarie tror jeg ikke det er nogen sådan særlig langtidsholdbar løsning at begynde at lave en biomasseløsning om til en naturgasløsning. Det er sådan lidt at gå fra ét fossilt brændstof, kul eller olie, over til et andet , nemlig naturgas. Altså, når vi skal udfase biomasse, vil jeg da håbe, at vi kan finde muligheder, som er endnu mere bæredygtige. Det er i øvrigt også det, jeg klart iagttager. Heldigvis er det strategien langt de fleste steder i Danmark, når man skal træffe de beslutninger, hvoraf langt de fleste træffes på lokalt niveau. **Spørger**: Jeg har det ikke som religion, og det er ikke sådan, at det er vigtigere for mig at få naturgassen udfaset og så holde fast i en energiform som biomassen, som har et større CO 2 -udslip. Det giver jo ingen mening, at vi som politikere har så travlt med at udfase naturgassen, når vi ved, at biomassen har et meget, meget større udslip af CO 2 end naturgassen. For samfundet og for vores klima må det da være langt bedre, at vi holder fast i naturgassen, så længe vi har en biomasse, der fylder så meget, og at vi undgår at bruge så meget biomasse som overhovedet muligt. For vores regnestykke på biomassen, hvis vi nu regner det rigtigt igennem, viser, at det i virkeligheden er endnu værre i forhold til klimabelastningen end det, vi gør nu. **Minister**: Sandheden er jo, at vi skal nå begge dele. Jeg tror også, at man bare må sige det åbent og ærligt. Lad os nu bare forestille os et teoretisk eksempel. Det ville nok inkludere nogle investeringer, som næppe ville være realistiske nogen sinde, men lad os nu bare tage den teoretiske diskussion, at man forestillede sig, at vi udskiftede al biomasse med fossile løsninger, herunder naturgas. Så ville vi i hvert fald godt kunne afskrive os målsætningen om en 70-procentsreduktion. Det kan man jo diskutere. Klimarådet sagde faktisk til os, da vi skulle lave klimaloven, at de ikke mente, at man skulle tælle biomasse med. Det blev vi jo enige om at gøre i Danmark efter de internationale standarder, for ellers ville vi ikke være sammenlignelige med andre lande, og så ville vi ikke kunne bruge det rigtigt i FN-regi og andre steder.